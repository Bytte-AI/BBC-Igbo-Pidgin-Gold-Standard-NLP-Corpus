"annotation_id","annotator","created_at","id","intent","language","lead_time","raw_text","source","title","tone","updated_at","url"
108,"3","2026-01-30T17:12:35.983757Z","bbc_igbo_0001","opinion","igbo",35.554,"Timothy Ofoegbu bụ onye ọnụ na-eru n’okwu mabụrụkwa onye na-akụziri ndị mmadụ etu e si ahazi ndụ nke Bekee kpọrọ ‘Life Coach’.

Na mkparịtaụka nke ya na BBC Igbo nwere na nsonso a, Ọ gbarụrụ ihu etu e siri tụọ onye ndu otu Ipob bụ Nnamdi Kanu nga mkpụrụ ọka mana Rịọ ka ndị ọwụwa Anyanwụ were ya nwayọ.

Ọ rụtụrụ aka na ọ bụghị nanị ndị Igbo ka a na-akpagbu na Naijiria. Gee ya n’uju:

Otu onye ọnụ na-eru n’okwu mabụrụkwa onye na-akụziri ndị mmadụ etu e si ahazi ndụ nke Bekee kpọrọ ‘Life Coach’ b  ụ Timothy Ofoegbu akpọkuola ndị Ọwụwa Anyanwụ ka ha welata obi na olu n'iti mkpu nnwereonwe ma chọọ ụzọ inwere site na nkwalite akụnaụba nke mpaghara ahụ.

Na mkparịtaụka nke ya na BBC Igbo nwere na nsonso a, Ofoegbu rụtụrụ aka na ọ bụghị naanị ndị Igbo ka a na-akpagbu na Naijiria, na a nakpakwa ndị Awụsa.

""Ọ bụ eziokwu na a na-akpagbu anyị, ekwetara m.""

Mana ọ bụghị naanị anyị ka a na-akpagbu. O nwere ndị ọzọ a na-akpagbu.

Achọrọ m ka onye ọbụla bụ onye Igbo nyocha ihe m na-ekwu:Onye Awụsa achịbeghị Naijiria.""

O kwuru na ndị nile chịarala dịka Onyeisiala Naijiria kemgbe 1960 Naijiria nwere onwe ya, malite na Tafawa Balewa ruo na Tinubu, na o nwebeghị onye Awụsa chịrị.

N'okwu mkpọrọ a tụnyere onye ndu otu Ipob bụ Nnamdi Kanu, Ofoegbu gbarụrụ ihu etu e siri tụọ Kanu nga mkpụrụ ọka mana rịọ ka ndị Ọwụwa Anyanwụ  dere ji,ka e jiri  nwayọọ dozie okwu ahụ.

N'okwu ịzọta nnwereonwe, Ofoegbu kwru na ndị zọtarala ndị Igbo ị nnwereonwe tinyere Igbo na nnukwu nsogbu karịrị ha ha na-eti mkpu ya.

Cheta na Ojukwu duru Biafra nke mbụ, O rue n-agbata afọ 1990s, Ralph Uwazuruike, mee nke ya nke ọ gara mkpọrọ, ebe Nnamdi Kanu malitere nke ya n'agbata afọ 2000.

Ọ rụtụrụ aka ihe ndị fuorola ndị Owụwa Anya n'ihi iti mkpu nnwereonwe.

""Anyị na-eme ọfụma.n'agbata afọ 1960, Igbo nọ n'elu, a na-eghu anyị anyaọkụ.""

""E bidohala nnwereonwe a, ihe nile anyị nwere lamila. Anyị bidokwa n'isi.""

Ọ kpọrọ ndị Ọwụwa-Anya  si ụzọ nkwalite akụnaụba chọwa nnwereonwe, ma hapụ tigbuo-zọgbuo.","bbc","Timothy Ofoegbu: Ọ bụghị naanị ndị Igbo ka a na-akpagbu na Naịjirịa, a na-akpagbu ndị Awụsa","critical","2026-01-30T17:12:35.983782Z","https://www.bbc.com/igbo/articles/czjgpg7j1vro"
109,"3","2026-01-30T17:13:06.596622Z","bbc_igbo_0002","news-reporting","igbo",29.247,"Ntụkwasaobi gị dị anyị ezigbo mkpa. Nke a pụtara na BBC dị njikere ichekwa ihe nzuzo na nchekwa ozi niile gbasara onwe gị. Ọkwa ozi nzuzo a na-akọwa etu anyị si ewere ma jirikwa ozi niile gbasara gị eme ihe mgbe i sonyeere anyị nakwa mgbe ị hapụrụ anyị, n'ịgbaso iwu jikọrọ nchekwa ozi.

BBC ga-ewere ma hazie ozi nke onwe gị ị họọrọ ịrọpụta dịka otu akụkụ isonye na isoro ọgbakọ channel na community anyị. Ozi a nwereike gụnye ụfọdụ maọbụ ozi ndị a e depụtara n'okpuru.

Ozi nke onwe a pụrụ iwere ga-abụ:

Dabere n'ụdị foto ngosi gị na nhazi ozi nzuzo gị, o kwere omume na BBC ga-ewere ma hazie ozi ndị dị oke mkpa nke a maara dịka nkeji ozi pụrụ iche nke ị họọrọ ikpughe. Nke a nwereike ịgụnye iji maa atụ:

Ịhazi foto ngosi Whatsapp gị ka ọ bụrụ nke onwe

Biko mata na ọ bụrụ ma gị kwere ka onye niile na-ahụ foto ngosi dị n'akara Whatsapp gị, BBC nwereike ịhụkwa ozi a. A na-agba gị ume ka ị gbanwee nhazi nzuzo gị ka ọ bụrụ maka 'naanị ndị maara gị' iji belata ozi nke onwe ị na-ekesara anyị site na Whatsapp.

BBC bụ onye kwụụrụ na nke onwe ya na-achịkọta ozi nke onwe ọbụla ị rọpụtaara anyị bụ nke e chekwara n'akụrụngwa na igwe BBC dị iche iche.

Whatsapp bụ onye nchịkọta ozi ""kwụụrụ na nke onwe ya"" maka ozi ọbụla ekesara n'ọbaozi ahụ. Biko marakwa na ị ga-erube isin'iwu na usoro maka atụmatụ ozi nzuzo Whatsapp. Whatsappnwereike kesaa ozi gịn'etiti ụlọọrụ Meta.

Anyị dabeeren'ịnata ikikeiji ozi nke onwe gị eme ihe. Nke a bụ n'ihi na i kpebiri isonye n'ọgbakọ mgbasaozi Whatsapp Channel anyị. Ọ bụrụ ma gị chọọ ịkwụsị ịnata mgbasaozi ndị a, i nwereike ịkagbu ikike i nyere anyị n'oge ọbụla site n'iwezuga onwe gị n'ọgbakọ a.

BBC na onye ọzọ agaghị ekesa ozi nke onwe gị na-ebughị ụzọ nata nkwado gị.

BBC ga-ahazi ozi nke onwe gị n'oge kwesịrị ekwesị iji mezuo ebumnobi e depụtara n'ọkwa maka ozi nzuzo a.

I nwere ikike n'okpuru iwu mba UK na-ahụ maka nchekwa ozi. I nwereike kpọo oku maka epekele ozi BBC chekwara maka gị, nke gụnyere akara ozi gị na BBC nakwa ozi a kọwara n'elu ọ bụrụ na ọ bụ anyị ji ozi ndị ahụ.

I nwereike kpọtụrụ anyị site n'akara email anyịdataprotection.officer@bbc.co.uk. Ọ bụrụ na i nwere ajụjụ maọbụ na ị chọrọ inwetakwu ozi gbasara ikike gị, biko gaa na ozi nzuzo BBC na atụmatụ kuki nahttp://www.bbc.co.uk/privacy.

Ọ bụrụ na i nwere mmetụta gbasara etu BBC si were ozi onwe gị mee ihe, i nwereike kpọlite uche anyị site n'ụlọọrụ ndị nlekọta anyị dị na UK, Ụlọọrụ onye Kọmịshọna Mgbasaozi (ICO)https://ico.org.uk/.

Anyị ga-enwogharị ọkwa ozi nzuzo a ọ bụrụ na e nwere mgbanwe gbara ọkpụrụkpụ n'ụzọ anyị si eji ozi nke onwe gị eme ihe.","bbc","Ọkwa maka ozi nzuzo ọbaozi Whatsapp BBC Chanelụ na Community","neutral","2026-01-30T17:13:06.596649Z","https://www.bbc.com/igbo/articles/c78x790l034o"
110,"3","2026-01-30T17:13:26.062365Z","bbc_igbo_0003","news-reporting","igbo",17.908,"Agba nke ugboro 35 asọmpi Iko mba Afrịka 'Africa Cup of Nations' (Afcon) ga-amalite na Moroko n'abalị 21 nke ọnwa Disemba afọ 2025 rue abalị 18 nke ọnwa Jenụwarị afọ 2026.

Ivorị Kost bụ ndị  ji ọkpụ goolu abụọ a satara otu merie Naijiria n'agba ikpeazụ nke asọmpi a gara aga bụ a ga-achọ ịnapụta ike ahụ n'aka ha.

Mba iri abụọ na anọ (24) bụ ndị ga-asọmpi nwere ohere ịhọpụta ndị ọgba bọọlụ mmadụ iri abụọ na asatọ (28) ga-anọchiteanya ha.

Ohere mba ndị nwere ịkpọpụta aha ndị ga-anọchite anya ga-akụrụ ọnụ n'ụbọchị iri na otu nke ọnwa Disemba ebe ụbọchị e nyere ha ime ka ndị ọgba bọọlụ sonye n'ọzụzụ nkwado bụ na Mọnde 15 Disemba.

E kere mba iri abụọ (24) ga-esonye n'asọmpi ahụ ụzọ isii.

Moroko bụ ndị ga-ele mba ndị ọzọ ọbịa na Mali bụ ndị meriri n'afọ 2012 na Zambia na Komoros nọ n'Otu A.

Ebe isiagbọncha Ivori Kost na Kameruun bụ butere iko ahụ ugboro ise nọ n'Otu F.

Senegal na DR Congo nọ n'Otu D, ebe Ijipt ga-ezute Saụt Afrịka bụ ndị meiri n'asọmpi ahụ n'afọ 1996 na Yuganda,Tunisia,Tanzania nakwa Naịjirịa nọ n'Otu C.

Otu A: Moroko, Mali, Zambia, Komoros.

Otu B: Ijipt, Saut Afrịka, Angola, Zimbabwe.

Otu C: Naijiria, Tunisia, Yuganda, Tanzania.

Otu D: Senegal, DR Congo, Bene, Botswana.

Otu E: Ọljiria, Bọkina Faso, Ekwitorial Gini, Sudan.

Otu F: Ivori Kost, Kemerun, Gabon, Mozambique.

Mba abụọ kachasị mee ọfụma n'otu ndị a gụnyere mba anọ ndị gbara ndị atọ nke akara ha dị mma karịa ga-enwe ohere ịbanye n'agba  ndị ọzọ na-eso bụ 'round of 16', 'agba anọ nke ikpeazụ (Quarter-finals), agba abụọ nke ikpeazụ (Semi- finals), ndị ga-agba onye atọ (thirdplace) nakwa agba nke ikpeazụ.

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

Manchester United nwere ndị ọgba bọọlụ atọ a na-ele anya ga-esonye n'asọmpi ahụ; Bryan Mbuemo (Kameruun), Amad Diallo (Ivori Kost) na Noussair Mazraoui (Moroko).

Bournemouth nwere Amine Adli  bụ onye a na-atụ anya ga-gbara Moroko.

Ụfọdụ mba gụnyere Naijiria, Oljiria, Bostwana, Senegal, Sudan, Tunisia, Uganda, Zambia na Zimbabwe ewepụtabeghị aha ndị ọgbabọọlụ ga-anọchiteanya ha n'asọmpi ahụ.

Lee ụfodụ mba wepụtarala ndị ga-agbara ha nakwa otu egwuregwu bọọlụ ha nọ na ya:

Ocheegoolu: Neblu (Primero Agosto), Hugo Marques (Petro de Luanda), Dominique (Etoile Carouge).

Ọgbaazụ: Rui Modesto (Udinese), Eddie Afonso (Petro de Luanda), To Carneiro (AS FAR), Nurio Fortuna (Volos FC), Pedro Bondo (Famalicao), David Carmo (Real Oviedo), Buatu (Gil Vicente), Gaspar (Lecce), Clinton Mata (Lyon).

Ọgbaaetiti: Beni Mukendi (Victoria SC), Show (Kocaelispor), Fredy (Bodrumspor), Maestro (Alanyaspor), Manuel Keliano (Akhmat Grozny), Mario Balburdia (Boluspor).

Ọgbaaihu: Zito Luvumbo (Cagliari), Manuel Benson (Swansea City), Milson (Crvena Zvezda), Chico Banza (Zamalek), Gelson Dala (Al Wakrah), Randy Nteka (Rayo Vallecano), Ary Papel (Al Akhdar), Mabululu (Al Ahli Tripoli), Mbala Nzola (Pisa), Zine (AEK Athens).

Ocheegoolu: Marcel Dandjinou (Kruger United), Saturnin Allagbe (FC Chauray), Serge Obassa (Remo Stars).

Ọgbanazụ: Attidjikou Samadou (Smouha), Charlemagne Azongnitode (AC Oulo), Rodrigue Fassinou (Coton Sport), David Kiki (FCSB), Abdoul Rachid Moumini (Sumgayit), Tamimou Ouorou (Unattached), Yohan Roche (Petrolul Ploiesti), Mohamed Tijani (Yverson Dport), Olivier Verdon (Ludogorets Razgrad).

Ọgbanetiti: Matteo Ahlinvi (Arsenal Tula), Mariano Ahouangbo (NK Olimpija), Gislain Ahoudo (AS Gabes), Sessi D'Almeida (Neftchi), Dodo Dokou (Leixoes), Hassane Imourane (Grasshoppers), Rodrigue Kossi (Hassania).

Ọgbanihu: Adam Akimey (Helsingborgs), Rodolfo Aloko (NK Kustosija), Romaric Amoussou (ASEC Mimosas), Jodel Dossou (Pays du Valois), Andreas Hountondji (Burnley), Steve Mounie (Alanyaspor), Junior Olaitan (Goztepe), Razack Rachidou (NK Kustosija), Felipe Santos (Araz-Nakhchivan), Olatoundji Tessilimi (SJK Seinajoki), Aiyegun Tosin (Lorient).

Ocheegoolu: Devis Epassy (Dinamo Bucharest), Simon Omossola (St Eloi Lupopo), Simon Ngapandouetnbu (Montpellier), Edouard Sombang (Colombe Du Dja).

Ọgbaazụ: Samuel Kotto (Gent), Gerzino Nyamsi (Lokomotiv Moscow), Jean-Charles Castelletto (Al Duhail), Nouhou Tolo (Seattle Sounders), Flavien Enzo Boyomo (Osasuna), Mahamadou Nagida (Rennes), Christopher Wooh (Spartak Moscow), Junior Tchamadeu (Stoke City), Darlin Yongwa (Lorient).

Ọgbaaetiti: Martin Ndzie (Rapid Vienna), Carlos Baleba (Brighton & Hove Albion), Arthur Avom (Lorient), Eric-Junior Dina Ebimbe (Brest), Brice Ambina (Valerenga), Jean Junior Onana (Genoa), Olivier Kemen (Istanbul Basaksehir).

Ọgbaaihu: Bryan Mbeumo (Manchester United), Christian Bassogog (Al Okhdood), Georges-Kevin N'koudou (Al Diriyah), Danny Namaso (Auxerre), Frank Magri (Toulouse), Karl Etta Eyong (Levante), Christian Kofane (Bayer Leverkusen), Patrick Soko (Almeria).

Ocheegoolu: Timothy Fayulu (FC Noah), Lionel Mpasi (Le Havre), Matthieu Epolo (Standard Liege).

Ọgbaazụ: Aaron Wan-Bissaka (West Ham United), Gedeon Kalulu (Aris Limassol), Arthur Masuaku (Sunderland), Joris Kayembe (Genk), Rocky Bushiri (Hibernian), Axel Tuanzebe (Burnley), Chancel Mbemba (Lille), Steve Kapuadi (Legia Warsaw).

Ọgbaetiti: Noah Sadiki (Sunderland), Edo Kayembe (Watford), Samuel Moutoussamy (Atromitos), Charles Pickel (Espanyol), Ngal'ayel Mukau (Lille), Mario Stroeykens (Anderlecht), Theo Bongonda (Spartak Moscow), Michel-Ange Balikwisha (Celtic), Nathanael Mbuku (Montpellier), Brian Cipenga (Castellon).

Ọgbaaihu: Simon Banza (Al Jazira), Fiston Mayele (Pyramids), Samuel Essende (Augsburg), Meschack Elia (Alanyaspor), Cedric Bakambu (Real Betis).

Ocheegoolu: Ernan (Black Bulls), Ivane Urrubal (Ferroviario Nacala), Kimiss Zavala (Maritimo).

Ọgbaazụ: Bruno Langa (Pafos, Cyprus),, Oscar (UD Songo), Diogo Calila (Santa Clara), Nanani (UD Songo),Edmilson Dove (Al Quwa Al Jawiya), Reinildo Mandava (Sunderland), Mexer (Keciorengucu), Chamboco (Black Bulls), Nené (Abu Salim).

Ọgbaaetiti: Dominguez (UD Songo), Alfonso Amade (Dunfermline Athletic), Manuel Kambala (Polokwane City), Keyns Abdala (Chaves), Joao Bonde (Ferroviário da Beira), Guima (Zira FC).

Ọgbaaihu: Geny Catamo (Sporting Lisbon), Faizal Bangal (AC Mestre), Witi (Nacional), Gildo Vilanculos (Tadamon Sour), Chamito Alfandega (AC Viseu), Stanley Ratifo (Chemie Leipzig), Melque (UD Songo).

Ocheegoolu: Sipho Chaine (Orlando Pirates), Ricardo Goss (Siwelele), Ronwen Williams (Mamelodi Sundowns).

Ọgbaazụ: Samukele Kabini (Molde), Thabang Matuludi (Polokwane City), Mbekezeli Mbokazi (Orlando Pirates), Aubrey Modiba (Mamelodi Sundowns), Khuliso Mudau (Mamelodi Sundowns), Khulumani Ndamane (TS Galaxy), Siyabonga Ngezana (Steaua Bucharest), Nkosinathi Sibisi (Orlando Pirates), Tylon Smith (Queens Park Rangers).

Ọgbaaetiti: Bathusi Aubaas (Mamelodi Sundowns), Thalenthe Mbatha (Orlando Pirates), Teboho Mokoena (Mamelodi Sundowns), Sphephelo Sithole (Tondela), Sipho Mbule (Orlando Pirates).

Ọgbaaihu: Oswin Appollis (Orlando Pirates), Shandre Campbell (Club Brugge), Lyle Foster (Burnley), Evidence Makgopa (Orlando Pirates), Relebohile Mofokeng (Orlando Pirates), Elias Mokwana (Al Hazem), Tshepang Moremi (Orlando Pirates), Mohau Nkota (Al Ettifaq).

Amaegwuregwu 'Prince Moulay Abdellah Stadium' dị na  Rabat bụ ebe a ga-agba asọmpi nke Otu Moroko so na ya nakwa agba nke Ikpeazụ.

Moroko tinyere nnukwu ego n'ịrụzi amaegwuregwu ha nwere maka asọmpi Afcon nke afọ 2025 ọbụladị dịka ha na-akwado iso Spen na Pọtụgal lee ọbịa n'asọmpi iko mbaụwa '2030 Fifa World Cup'.

A ga-eji amaegwuregwu itoolu dị n'obodo mepere emepe isii dị na Moroko gbaa asọmpi ahụ.

Amaegwuregwu anọ n'ime ndi a dị n'isiobodo Rabat.

Prince Moulay Abdellah Stadium, Rabat (ọ ga-abali mmadụ 69,500)

Complexe Sportif Prince Moulay Abdellah Olympic Stadium, Rabat (ọ ga-abali mmadụ 21,000)

Complexe Sportif Prince Heritier Moulay El Hassan, Rabat (ọ ga-abai mmadụ 22,000)

Stade El Barid, Rabat (ọ ga-abali mmadụ  18,000)

Grande Stade d'Agadir, Agadir (ọ ga-abali mmadụ  45,480)

Complexe Sportif de Fes, Fes (ọ ga-abali mmadụ 45,000)

Grande Stade de Marrakech, Marrakech (ọ ga-abali mmadụ 45,240)

Stade Mohammed V, Casablanca (ọ ga-abali mmadụ  67,000)

Grande Stade de Tangier, Tangier (ọ ga-abali mmadụ 68,000)","bbc","Afcon afọ 2025: Kedụ mgbe ọ ga-ebido, kedụ mba na mba ga-achịpụ ya na ihe ndị ọzọ banyere ya","neutral","2026-01-30T17:13:26.062393Z","https://www.bbc.com/igbo/articles/cpd6jv8516do"
111,"3","2026-01-30T17:32:31.635639Z","bbc_igbo_0004","news-reporting","igbo",1143.817,"Ebe foto si,@SSE_NGA,Getty Images

Ademola Lookman nyeere Naijiria gọọlu mmeri megide Angola n'asọmpi ọkara ọkara Ikpeazụ asọmpi Afcon nke afọ 2024 a gbara ụbọchị Fraide.

Tupu asọmpi ahụ, ọtụtụ amaghị nwa amadị ahụ bụ onye nyere goolu ahụ  n' ọkara mbụ nke asọmpi ahụ nke nwetara Naijiria ohere isonye n'ọkara ikpeazụ nke Afcon afọ a.

Nwa afọ Naijiria ahụ a mụrụ na mba Briten n'afọ 1997,  chakere ụbọchị Fraide dịka ọ kụbara bọọlụ o nwetara n'aka Moses Simon na goolu postụ.

Nke a wụsara mmiri n'ala ọkpọ nkụ goolu dịka Naijiria na Angola gbarala bọọlụ ihe karịrị nkeji 38 na enweghị onye nyere ibe ya goolu.

Mana Lookman bụ onye gara Sekọdịrị n'ụlọakwụkwọ Katolk a kpọrọ , St Thomas the Apostle College dị na Peckham ,London, abụghị ya mbụ ichake n'ọgbụgba boolụ, nke ọ na-abụ ya mbụ inye goolu.

O sonyererela Naijiria n' asọmpi ugboro 17 ma nye goolu ise.

Onyekwara etu egwu bọọlụ ndị ọzọ ọ gbarala goolu.

Nwa amadị ahụ na-agbara otu egwu bọọlụ Atalanta  bụ ya na ya nwere nkwekọrịta afọ anọ nke ọnụ ahịa ya bụ  N14,532,040,875(€15 million)

Lookman malite ịgba boolu na nwata mana n'afọ 2015, o banyere nke ndị okenya were gbara otu Charlton Athletic.

Ọ gbara  Everton bọọlụ malite n'afọ 2017 ma bụrụkwa onye Naijiria gbalirị ugboro abụọ ịdọta ka ọ gbara Naijria mana o kweghị.

Naijiria ejirila otu goolụ asaghị asa merie Angola n'asọmpi ọkara ọkara ikpeazụ na asọmpi Iko Afrịka a gbara n'Abidjan na mgbede Fraide.

Ọ bụ Ademola Lookman nyere goolu ahụ na nkeji 41 ka na Naijiria ji merie.

Victor Osimhen nyere ihe a gaara akpọ goolu nke abụọ na nkeji 75 nke mere ka mkpu ọnụ Osimhen fịọwa n'amaregwuregwu ahụ mana e mechaara kakpuo ya sị na otozughị ka a gụnye ya dịka goolu.

Naijiria enyela mba Angola otu ọkpụ n'asọmpi ọkara ọkara  ikpeazụ n'asọmpi iko Afrika(Afcon) amalitela n'etiti Naijiria na Angola n'amaegwuregwu Felix Houphouet Boigny Stadium n' Abidjan, Ivory Coast.

Tupu enye  goolu mbụ ahụ,  ọkpọka otu egwu bọọlụ abụọ ahụ  gbara asọmpi ahụ ihe karịrị nkeji 38 na e nweghị onye n'ime nyere efe.

Ndị meriri n'asọmpi a ga aga n'agba nke ọkara ikpeazụ ebe ha ga-ezute Saụt Afrịka maọbụ mba  Cape Verde.","bbc","Afcon: Onye bụdị Lookman a nyeere Nigeria goolu mmeri?","neutral","2026-01-30T17:32:31.635668Z","https://www.bbc.com/igbo/articles/c29k5e0dlzlo"
112,"3","2026-01-30T18:44:27.825913Z","bbc_igbo_0005","analysis","igbo",4314.529,"Otu egwu bọọlụ Super Eagles nke Naịjirịa na Taifa Stars nke Tanzanịa malitere njem ha n'asọmpi Afcon 2025 mgbe o jiri ọkara gaa elekere isii nke mgbede n'ụbọchị Tuzde 23 Disemba, 2025.

Ịmaaka a kpọtụrụ n'ọgbọ egwuruegwu Fez Stadium dị na Fez na mba Moroko ma bụrụkwa ịmaaka mbụ nke ndị nọ n'otu CH.

Semi Ajayi gbapeere ndị Super Eagles ụzọ na nkeji iri atọ na isii nke ịmaaka ha na Taifa Stars dịka ọ sunyere otu ọkpụ goolu.

Ka a lọghachiri ezumike ọkara oge, Charles M'Mombwa sataara Taifa Stars ọkpụ goolu ahụ na nkeji iri ise.

Mana dịka ọ gara naanị nkeji abụọ, Ademola Lookman gosiri nke o ji biri, ma sụnyere ndị Super Eagles ọkpụ goolu nke abụọ ha na nkeji iri ise na abụọ.

Ka a gbachara nkeji iri itoolu, a gbakwunyere nkeji atọ mana ka e gbuchiri ịmaaka, Super Eagles tuuru ugo mmeri site n'ịsụnye ọkpụ goolu abụọ, ebe Tanzanịa satara naanị otu ọkpụ.

Otu Super Eagles nke Naịjirịa na Taifa Stars nke Tanzanịa ga-achịpụ ya n'asọmpi Iko Mba Afrịka (Afcon) nke afọ 2025 dịka ha abụọ nọ n'ofu otu CH.

A ga-agba asọmpi ahụ n'ama egwuregwu Complexe Sportif dị n'obodo Fes nke mba Moroko ma o jiri ọkara gafee elekere isii nke mgbede.

Nke a bụ agba ugboro iri abụọ na otu n'asọmpi Afcon dịka Super Eagles ga-achọ ịmabute ya nke ugboro anọ mgbe ha gbachara ndị abụọ n'asọmpi ikpeazụ mgbe Ivory Coast meriri ha ma buru iko ahụ.

Mba Tanzanịa ga-agba asọmpi nke ugboro anọ ha dịka ha ka na-achọ inwete mmeri mbụ ha kamgbe ha malitere isonye n'asọmpi ahụ.

Naịjirịa na Tanzanịa ezutela onwe ha ugboro asaa n'asọmpi egwuregwu bọọlụ niile, Naịjirịa emeriela ugboro anọ, ebe ha gbara nhatanha ugboro atọ, Naịjirịa enyela ha ọkpụ goolu iri na otu ebe Tanzanịa nyerela ọkpụ goolu atọ.

Ha zutere onwe ha n'asọmpi Afcon 1980 a mbụ, mgbe a gbara asọmpi ahụ na Naịjirịa ebe e meriri ha site n'ọkpụ goolu atọ asatara otu (3 - 1). Nke ahụ bụ mbụ Naịjirịa na-amabute iko a.

Mgbe ikpeazụ ha zutere onwe ha bụ n'asọmpi itozuokw n'Afcon 2017, ha gbara nhatanha n'obodo Dares Salaam n'ọnwa Sepụtemba 5, 2015.

N'aka nke ọzọ, Naịjirịa ji otu ọkpụ merie ha n'Uyo n'ọnwa Sepụtemba 3, 2016. Mana Ijipt mechara maburu iko ahụ.

Onye nchịkọta otu egwuregwu Super Eagles nke Naịjirịa bụ Eric Chelle kwuru na asọmpi ha na mba Tanzanịa dị oke mkpa na ọ bụ nnukwu asọmpi.

""Asọmpi mbụ na-adịkaarị mkpa n'oge niile, anyị chọrọ imeri asọmpi a, uche m dị na ya nakwa n'ebe ndị ọgba bọọlụ m na ndị ọrụ m nọọ.""

Onye nchịkọta otu egwuregwu bọọlụ Tanzanịa bụ Miguel Gamondi gwara ndị ntaakụkọ na ihe mere n'oge mbụ agaghị ekpebi ihe ga-eme n'ọdịnihu.

""Ọ bụ nrọ anyị, mmadụ ọbụla apụghị igbochi anyị inwe okwukwe na ịrọ nrọ, ọ bụrụ na i nwere nrọ, ọ gaghị adị mma ka i hufee ụra.""

Gamondi kwuru na ọ na-akwanyere Naịjirịa ugwu ọfụma, ""mana a bịa n'egwuregwu bọọlụ ihe ọbụla nwereike ime ma anyị nọ ebe ime ọfụma.","bbc","Naịjirịa etiwaala Tanzanịa ka akị oyibo Nsugbe","neutral","2026-01-30T18:44:27.825939Z","https://www.bbc.com/igbo/articles/clydx0g66k3o"
113,"3","2026-01-30T18:54:22.269493Z","bbc_igbo_0006","news-reporting","igbo",592.565,"Ọgbọ ọkụ akajaala na Ivory Kost dịka Ugo Naịjirịa na Bafana Bafana Saụt Afrịka chịpụrụya n'ọgbọ egwurewu bọọlụ.

Ọ kabeghị nwe onye nyere goolu mana Saụt Afrịka agwaala ogige Naịjirịa ugboro abụọ.

Agbachaala nkeji nke mbụ oweghị ndị nyere goolu mancha.

Bafana Bafana nwalu ogịge Ugo Naịjirịa ugboro atọ ebe Ugo Naịjirịa nwalu nke ha ugboro abụọ ma bụrụ ọkachasị jide bọọlụ n'nkeji a.

Naịjirịa ejirila penality  nye otu goolu n'agba nke mbu. Ọbụ Ekong nyere goolu  ahụ.

Dịka aka na-anụlị na goolu Naịjirịa, Saụt Afrịka satara ya bụ goolu site na penality enyere n'aha Bafana Bafana nke mere bọọlụ jiri kwụrụ na 1-1

Ọgbaabọọlụ A ma a a bụ Alex iwobi akọwaala ihe ọ na-atụ anya n'asọmpi Afcon Naijiria na Ivory Coast ga-agba n'abalị 18 nke ọnwa Jenụwarị afọ 2024.

Ụfọdụ ụmụ Naijiria ekwuola na-atụ anya n'asompi Naijiria na Cote D'Ivoire' n'egwuregwu Afcon na-akpọtụ na Abidjan taa.

Ọgbaa boọlụ a ma ama bụ Victor Osimhen ekwuola na ndị na-agbara Naijiria bọọlụ n'asọmpi Afcon  bụ ndị nwere ike ibutere Naijiria iko.

Mana ọ bụ ihe ga-ewe oge ibulata iko ahụ.

Otu Super Eagle na-anọchite Naijiria n'asọmpi Afcon nke afọ 2024 na-aga n'ihu na Cote 'D'ivore ugbua.

Lee ihe Victor Osimhen bụ onye so na asọmpi ahụ kwuru na mkparịtaụka yuya na BBC nwere na nsonso a n'uju:","bbc","Afcon: Ugo Naịjirịa na Bafana Bafana Saụt Afrịka achịpụwalaya","neutral","2026-01-30T18:54:22.269519Z","https://www.bbc.com/igbo/articles/crg8yg0p9y8o"
114,"3","2026-01-30T18:54:46.043557Z","bbc_igbo_0007","human-interest","igbo",22.19,"Open Sharaton Restaurant bụ ụlọ oriri a ma ama n'Enugwu steeti. Onye nwe ya bụ ụlọ oriri na-ewu ewu bụ Oriakụ Evelyn Ezeoma na BBC Igbo nwere mkparitaụka, ebe ọ nọrọ kọọrọ anyị ka ya siri malite ire nri n'ime afọ 1980's site n'isi moi moi, nakwa ighe akara na plantain.

Oriakụ Evelyn Ezeoma bụ onye Awo Idemili dị n'Imo steeti, dịka aha a na-etu ya bụ ""Awọ dị m ahụ mma 1 n'Awo Idemili"".

""Ọ bụ n'akụkụ ọwammiri ka m na-anọ ere moi moi, m na-esikwa na-ebunye ndị na-ere ere"".

""Emechara m malite ighe akara, ji, plantain ma na-emekwa ""sauce"" e ji eri ya na akamụ"".

""N'ihi na ihe siri ike mgbe ahụ, ihe ahụ m na-ere nyeere anyị aka ịzụ ụmụaka asatọ Chukwu jiri chọọ anyị mma"".

""Amụtara m ụmụnwoke anọ na ụmụnwaanyị anọ, n'ime ha, a mụrụ m ejima ugboro atọ site n'ike nke Chukwu"".

""Ọ bụ ndị ""customer na-abịa eri nri na nke m bidoro kpọwa ya ""Open Sharaton"". Ha kọwaara m ihe nke ahụ pụtara, tupu anyị amalite zawazie ya bụ aha,"" ka Oriakụ Ezeoma kọọrọ anyị.

Oriakụ Evelyn Ezeoma kwuru na oge ọ malitere siwe nri ""Mama put"" ka ụlọ oriri ya gbasara na Enugwu, Abuja, Greec na Denmark, tinyere nke London ga-amalite oge adịghị anya.

""Chukwu gọziri m nke ukwuu, n'ihi na ụmụaka m niile nwere mmasị ịdị na-enyere m aka site n'oge ha na-aga akwụkwọ ruo ugbua, ya mere taa, ha na ndị nwunye ha sonyeere m n'iguzobe ụlọ oriri Open Sharaton na mba di iche iche.

Nwa ya nwoke bụ onye na-elekọta Open Sharaton ndị nke nọ na Naịjirịa bụ Chimezie Ejike Ezeoma kwuru na ya na ụmụnne ya mụtara ịgba mbọ n'aka nne ha.

""Nne m bụ Evelyn Ezeoma kuziiri anyị na ịgba mbọ amaka, anyị niile bụ ụmụ ya, ma nwoke ma nwaanyị maara ka e si esi nri nke ọma"".

""Open Sharaton azụpụtala ọtụtụ mmadụ n'isi nri, mmadụ dịkaNtachi Ọsabụ nwa nwanne nna m, ma bụrụkwa n'ụlọ anyị ka a zụrụ ya ka e si esi nri"".

""Ọtụtụ ndị nne m zụpụtara n'isi nrị bụ agụkata agba awaa,"" ka Ejike Ezeoma kọwara.

Taa, i tinye isi n'ụlọ oriri ahụ n'ebe ọbụla ha nwere ngalaba, ị ga-ahụ ọtụtụ nrị ndị ala anyị nakwa nke ndị mba ọzọ, tinyekwara na ha enweela ebe a na-azụpụta ndị na-esi nri kwa mgbe kwa mgbe.

Ndị ọrụ nọ na Open Sharaton ugbua kariri narị atọ n'ụma.","bbc","'Amalitere m Open Sharaton site n'isi moi moi n'akụkụ okporoụzọ New Haven Enugwu'","positive","2026-01-30T18:54:46.043583Z","https://www.bbc.com/igbo/articles/czxk0jyj1j2o"
115,"3","2026-01-30T18:55:11.698547Z","bbc_igbo_0008","news-reporting","igbo",23.755,"Ebe foto si,Getty Images/Backpage Pix

Dịka asọmpi iko mba Afrịka ụmụnwaanyị nke afọ 2024 (Wafcon) na-abịa nso, nke mba Moroko na-ahazi ugboro abụọ n'otu usoro.

Dịka a dọlachara ya azụ otu afọ n'ihi nsogbu ụbọchị a ga-ehiwe ya, asọmpi a ga-amalite n'ụbọchị Satọde, 5 Julaị.

Ndị ọbịa bụ mba Zambia ga-ezute ndị mba Moroko na-ahazi ya bụ WAFCON 2024 n'ama egwuregwu Olimpik dị na Rabat.

Ndị na-ege ntị na mgbasaozi mbaụwa ga-enwe ike ịnụ nkọwa redio banyere egwuregwu ahụ, asọmpi ga-adị n'etiti Mali na Tanzania, ma asọmpi ọkara nke ikpeazụ nakwa nke ikpeazụ.

Etu mba Moroko bụ ndị ruru ogo ịgba asọmpi ikpeazụ na WAFCON gara aga na-atụanya iburu nke afọ a ebe mba Naịjirịa bụ ndị mabuurula iko ahụ ugboro itoolu bụkwa ndị a na-eleanya nwereike ime nke ọma.

Naịjirịa ga-ejiri Tunisia bido ebe  Saụt Afrịka ga-agba Gana n'ụbọchị Mọnde, 7 Julaị.

Mana kedụ mgbe egwuregwu ndị ọzọ ga-abụ? Kedu usoro nke asọmpi ahụ? Ebee ka a na-agba egwuregwu ahụ, ma olee mgbe ọ ga-amalite?

BBC Sport Africa na-enye gị ozi niile tupuu asọmpị bọọlụ ụmụnwaanyị Afrịka agba nke iri na atọ ebido.

Mba Iri na abụọ bịara egwuregwu WAFCON 2025 ụzọ atọ ka e kesara mba anọ mejupụtara ofu otu.

Ndị Moroko nwere ọrụ siri ike n'otu - A, ebe ejikọtara ha na mba Zambia bụ ndị  meriri ha na ntozu maka asọmpi Olimpik 2024.

Ndị Atlas Lionesses ga-ezutekwa Senegal na DR Kongo.

Mana ọ dịka Naịjirịa enweghị nnukwu ihe iche aka mgba maka ndekọ ha n'uwa nakwa Afrịka.

Nkeji A:Moroko, Zambia, Senegal, DR Kongo.

Nkeji B:Naịjirịa, Tunisia, Algeria, Botswana.

Nkeji CH:Saụt Afrịka, Gana, Mali, Tanzania.

Mgbe a gbachara egwuregwu e ji emmeghe asọmpi a, opekatampe egwuregwu abụọ ka a ga-agba kwa ụbọchị n'otu oge. A ga-agba egwuregwu a ruo n'ụbọchị Mọnde, 14 Julaị.

A na-agba ya n'elekere 13:00, 16:00 na 19:00 (oge GMT niile) na mbido.

A gbara asọmpi ikpeazu nke WAFCON na Moroko n'afọ atọ gara aga, mana n'ime ama egwuregwu atọ e jiri gbaa asọmpị n'oge ahụ enweghị otu n'ime so n'ebe a ga-agba asọmpi nke afọ.

Moroko na-arụ ọtụtụ ọrụ mmepe dịka ọ na-akwado ikwado iko mba Afrịka nke afọ 2025 ma na-akwado iko mbaụwa nke FIFA 2030.

A ga-eji ama egwuregwu isii dị na mpaghara ise nakwa ama egwuregwu abụọ dị na Kasablanca gbaa asọmpi WAFCON afọ a.

N'ime mba iri na abụọ na-asọ mpi na Morocco, ọ bụ naanị Naịjirịa na Saụt Afrịka bugoro iko Wafcon.

Ndị Super Falcons na-eme njem n'alaeze ahụ nwere nnukwu akụ na ụba n'okpuru onye nchịkwa obodo Justin Maduguwu.

Akpọla Chiamaka Nnadozie dị ka onye mgbaru ọsọ kacha mma n'Afrịka afọ abụọ gara aga na onye n'ihu Asisat Oshoala na-eweta ọdịdị kpakpando na echiche mmeri.

Onye nkuzi Desiree Ellis na-ele anya iji otu Banyana Banyana gbachitere iko a bụ onye na-agaghị aga n'ihu Thembi Kgatlana n'ihi ebumnuche onwe ya.

Mara na Moroko etinyela nnukwu ego n'ihe gbasara egwuregwu bọọlụ n'afọ ndị na-adịbeghị anya mana otu ụmụnwaanyị ha enwebeghị ike iṅomi ihe ịga nke ọma ụmụ nwoke obodo ahụ n'ịghọ ndị otu kachasị na kọntinent ahụ.

Zambia gụchara nke atọ na mbipụta gara aga wee na-anya isi na ọ bụ onye egwuregwu bọọlụ ụmụ nwanyị Afrịka na-achị na Barbra Banda, onye a manyere ịhapụ asọmpi ikpeazụ nke 2022.

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

Mgbe asọmpi niile ga-ebido n'usoro elekere GMT.

Nkeji  A:Moroko na Zambia, amaegwuregwu Olimpik, Rabat (20:00)

Nkeji A:Senegal na Ivory Coast, amaegwuregwu El Bachir, Mohammedia (14:00)

Nkeji B:Naịjirịa na Tunisia, amaegwuregwu Larbi Zaouli, Casablanca (16:00)

Nkeji B:Algeria na Botswana, amaegwuregwu Pere Jego, Casablanca (19:00)

Nkeji  Ch:Saụt Afrịka na Gana,  amaegwuregwu Honneur, Oujda (16:00)

Nkeji  Ch:Mali na Tanzania, amaegwuregwu Berkane , Berkane

Nkeji  A:Zambia na Senegal, amaegwuregwu  Mohammedia (16:00)

Nkeji  A:DR Kongo na Moroko, amaegwuregwu Rabat (19:00)

Nkeji B: Botswana na Naịjirịa, amaegwuregwu Larbi Zaouli, Casablanca (16:00)

Nkeji  B:Tunisia na Algeria, amaegwuriegwu Pere Jego, Kasablanca (19:00)

Nkeji  Ch:Gana na Mali, amaegwuregwu Berkane (16:00)

Nkeji  Ch:Tanzania na Saụt Afrịka, amaegwuregwu  Oujda (19:00)

Nkeji  A:Moroko na Senegal, amaegwuregwu  Rabat (19:00)

Nkeji  A:Zambia na DR kongo, amaegwuriegwu Mohammedia (19:00)

Nkeji  B:Naịjirịa na Algeria, amaegwuregwu Larbi Zaouli, kasablanca (19:00)

Nkeji  B:Tunisia na Botswana, amaegwuriegwu Pere Jego, Kasablanca (19:00)

Nkeji  Ch:Saụt Africa na Mali, Oujda (19:00)

Nkeji  Ch:Gana naTanzania, Berkane (19:00)

QF1:Nkeji A ndị meriri na Nkeji  Ch/B onye gbara bke atọ, Rabat (19:00)

QF2:Nkeji B onye meriri na Nkeji A Onye gbara nke Abụọ, Larbi Zaouli Stadium, Kasablanca (16:00)

QF3:Nkeji C Onye meriri  na  Nkeji  A/B Onye gbara onye atọ, Oujda (19:00)

QF4:Nkeji B Onye nke abụọe na Nkeji  Ch Onye nke abụọ, Berkane (16:00)

SF1:meriri QF1 na meriri QF4 ga-agba na Rabat (19:00) - gee asọmpi na redioBBC World Service nke Afrịka.

SF2:onye meriri QF2 na onye meriri QF3 ga-agba n'ama egwuriegwu Larbi Zaouli Stadium dị na Casablanca (16:00) - gee asọmpi na redioBBC World Service nke Afrịka.

SF1 e meriri na SF2 e meriri ga-ezuta n'ama egwuriegwu Larbi Zaouli di na Casablanca (19:00)

SF1 meriri na SF2 meriri, ga-ezute n'Olimpik Stadium, Rabat (20:00) - Gee asọmpi na redioBBC World Service nke Afrịka.","bbc","Ihe niile i kwesịrị ịma banyere asọmpị Iko Afrịka ụmụnwaanyị Wafcon 2024","neutral","2026-01-30T18:55:11.698573Z","https://www.bbc.com/igbo/articles/czdv0v15leno"
116,"3","2026-01-30T20:02:41.372538Z","bbc_igbo_0009","human-interest","igbo",4047.631,"Charles Born na-eme ejije ekwuola na nna ya gbahapụrụ ya na ụmụnne ya nakwa nne ha oge ha na-etolite etolite.

Nwaamadị ahụ na-eme ihe nkiri a maara dịka All Pronouns Duly Observed kwupụtara nke a na mkparịtaụka pụrụiche ya na BBC Igbo nwere.

O kwuru na ọ bụ oge ya nwetara ohere agụmaakwụkwọ na mahadum ka nna ya kwuru na ọ naghị alụzi nne ya, ma gbahapụ ha.

""Nne m sitere mgbe ahu malite ilekọta anyị, maka na ọ lụọla dị, mụọ ụmụ, ọ gaghị agbahapụ anyị"".

""Ọ bụ nne m zụrụ anyị niile n'ụlọakwụkwọ, ọkachasị mụ onwe m, maka na oge nna m kwuru na ya anaghị alụzi nne m bụ oge m chọrọ ịbanye mahadum,"" ka Charles kọọrọ anyị.

Charles Born kwuru na ya malitere ime ejije nkwago oge ọ nọ na mahadum, mana o mechara banye Nollywood oge ndị enyi ya gụnyere Eso Dike gwara ya na ego dị n'ejije.

O kwuru ya na ya rụburu ọrụ dịka onye mgbasaozi n'ụlọmgbasaozi Rave TV na Hot FM dịcha na Legọs steeti, tupu ọ malite ime ejije.

Charles Born sịrị na ọ ga-amasị ya ịbụ onye na-eme ejije a ma ama n'ụwa dum n'ọdịnihu.

""Achọrọ m inwe ụlọọrụ mmepụta ejije nke m. Achọrọ m ide, mepụta ma tuzie aka n'ejije nke m. Achọrọ m inye ndị ọhụrụ ohere ka ha chakee,"" ka o kwuru.

O nyere ndị nwere mmasị ime ejije ndụmọdụ ka ha gbaa mbọ na-ewepụta ụdịrị ihe ngosi dị iche iche, ma n'ụdị foto ma n'ụdị onyonyoo oge niile.

""Ọzụzụ dịkwa oké mkpa, n'ihi na ị gaghị achọ ọnọdụ ọ ga-abụ onye na-emepụta ejije maọbụ onye na-atuzi aka ga-asị na ị naghị agbanwe agbanwe, n'agbanyeghị agwa ọbụla e nyere gị n'ejije"".

""Ọzọ abụrụ ka ị na-ekpe ekpere, n'ihi na o nweghị ihe Chineke na-apụghị ime. O nweghị ihe nyịrị Chineke n'omume. Naanị gaa n'ihu na-ekpe ekpere, ka Charles gwara ndị na-achọ ime ejije.

Charles Ugochukwu Born bụ onye Agbaje dị n'okpuru ọchịchị Nwangele n'Imo steeti.

Ọ gụrụ ihe ọmụmụ Information Science and Technology na mahadum Madonna University dị n'Ọkịja n'Anambra steeti.

O meela ọtụtụ ejije gụnyere On the Edge, A Night With Mr Daniel, Three Is A Match, 3Ps In A Pod, Happily Unhappily Married nakwa ọtụtụ ndị ọzọ.

Charles Born alụbeghị nwunye, ma o nwebeghị onye o kwere nkwa ọlụlụ. Ọ na-amasị ya ịnọrọ onwe ya n'ụlọ ma ọ bụrụ na ọ naghị arụ ọrụ.

O kwuru na nna ya chọrọ ka ọ bụrụ Ọkaiwu, mana ya onwe ya nwere mmasị ịbụ onye mgbasaozi. Ugbua, ọ bụzị onye na-eme ejije, n'ihi ego dị n'ime ya.","bbc","Nna m gbahapụrụ anyị oge m na-etolite etolite - Charles Born","positive","2026-01-30T20:02:41.372565Z","https://www.bbc.com/igbo/articles/c3dnr3rr83ro"
117,"3","2026-01-30T20:03:11.214177Z","bbc_igbo_0010","human-interest","igbo",28.449,"Ode akwụkwọ ama ama bụ Chinua Achebe kọwara ilu dịka  mmanụ nri ndị Igbo ji eri okwu.

Ọ dị mkpa ị mata mgbe maọbụ ọnọdụ ikwesiri itu ilu ọbụla ị na-atụ.

Ọ gaghị adị mma ka iwere ilu gbasara izulite ụmụaka na-atụ ebe a na-ekwu maka mkpata na mmefu ego, maọbụ were nke e kwesiri ịtụ maka alum di nwunye na-atụ mgbe a na-ekwu maka odibo na onyeisi ya.

Akukọ a ga-eme ka ị tụọ ilu n'ọnodụ ha dabara, nke a ga-ebutere gị ezigbo nkwanye ugwu, udo na ọganihu n'etiti ndị ndị ọyị, ikwu na ibe nakwa ụmụnna gị.

Ọnọdụ ndị a gụnyere alum di na nwunye, mkpata na mmefu ego, mmekọrịta odibo na onyeisi ya, ọchịchị, agwa mmadụ, mkpachapụ anya, ọzụzụ ụmụaka, igba mbo, nsọpụrụ, nri na ụgani,wdgz.

Mgwa bute oche ka anyị  gosi gị ilu dị iche iche nakwa ọnodụ ndị a na-atụ ha.

Nwaanyị makarịa di ya n'uzọ, ihe chere di ya, ewere ya.

Mpụtara: Onye ọmachancha akpachapụghị anya, ọ danye na nsogbu edowere onye ọzọ.

Wepụ aka enwe n'ofe ,  tupu ọ ghọọ aka mmadụ.

Mpụtara: Kwụsị ajọ agwa gị tupu ọ lapụta gị.

Otu onye siere igwe mmadụ nri, ọha ga-ericha nri ahụ mana igwe mmadụ siere otu onye nri, ọ gaghị erichanwu ya.

Mpụtara: Otu onye agaghị emeli ihe igwe mmadụ kwesiri ime.

Otu aka rụta mmanụ, o jezuo ọha.

Mpụtara: Otu onye agwa ya jọrọnjọ nwereike ịmetọsị agwa ndị ọzọ dị mma n'akụkụ ya.

Onye kpatara nkụ ahụhụ si ngwere bịara ya ọrụ.

Mpụtara: Onye kotere nsogbu, agbaala ọsọ ntaramahuhụ ga-eso ya.

Aka aja aja na-ebute ọnụ mmanụ mmanụ

Mpụtara: Ọgba mbọ na-eri nnukwu uru

Agadị anaghị aka nka n'egwu o ma-agba.

Mmadụ anaghị aka nka n'ihe doro ya anya.

Onye buru chi ya uzo, o gbagbue onwe ya n'oso.

Mpụtara: Ọ dịmma ikwanyere onye na-enyere gị aka ugwu tụmadị chi mere gị ihe ibụ.

Ọkụkọ na-edowe ahụ na ara na-ayị ya ahụbeghị nkịta mmanya na-egbu.

Mpụtara: Onye na-achọ ọnwụ hụ ibe ya , ndụ agụwa ya.

Mpụtara: Onye ji aghụgho eme ihe o kwesiri ime , na-egbu oge ya.

Aka nri kwọọ aka ekpe, aka ekpe akwọọ aka nri

Mpụtara:  Onye kpasoo mmadụ ibe ya agwa ọma, o nwetakwa agwa ọma.

Mpụtara: Anaghị eji etu mmadụ si topu ogologo , a mara ma ọ ma ihe.

Agwọ emeghị nke o jiri buru agwọ, ụmụaka a chiri ya hie nkụ.

Mpụtara:  Ọ na-adị mma ka mmadụ were ihe ọ ma eme wee tuo onụ

Ọ bụghị ụbọchi nwata kwafuru mmanu ka a na-apịa ya ụtalị, kama ụbọchị ọ kwafuru mmanụ agbịdị.

Mpụtara: Agwa ọjọ nwata kpara ugboro ugboro bụ ihe na-ebutere ya ntaramahụhụ.

Okro anaghị akarị onye kụrụ ya.

Mpụtara: Nwata anaghị akarị ntuziaka nne na  nna ya.

Nwata rie ihe ọ na-amụrụ anya, ụra atụọ ya.

Mpụtara: Mmadụ mee ihe na-agụ ya, o zuo ike maọbụ afọ eju ya.

Nwata kwụọ aka ya, o soro ndị okenye rie nri.

Mpụtara: Nwata ma ihe ga-eso ndị okenye rịkọọ ma ṅụkọọ maọbụ onye ma ihe ga-abanyenwu ebe ọgbọ ya agaghị abanwu.

A naghị eji ụtụtụ  ama njọ ahia.

Mpụtara: Ejighị mgbe nwata pere mpe, ama ma ọ ga-ama ihe maọbụ jide nnukwu ego.

Ebe foto si,Teyannasecret/Instagram

Ọgọ bịakarịa , e zie ya kpata nkụ

Mpụtara: Ọgọ na-ejekarị be ọgọ ibe ya , ga-anata mkparị makana ahukarịala ya.

Okokporo si na ahia ekwoghi ekwo o, umu ya ha di ole n'ahia?

Mputara: Nwoke maọbụ nwaanyị tozuru alụm di na nwunye, mee ya ka ha wee mụta ụmụ.

Nwanyi lelie di ya, ekwu akpo ya nku

Nwaanyị na-akparị dị ya, ga-adabanye n'ụbiam na ahụhụ.

Nwunye awo si na di atoka uto, ya jiri nuta nke ya kworo ya n'azu.

Mpụtara: E ji ilu a ama ụmụnwaanyị njakiri ka ha wee hụkwuo di ha n'anya nke ukwuu.Agbogho hokaria di ya aluo eke mmuo

Agbogho hokaria di ya aluo eke mmuo

Mpụtara: O dịghị mma ka nwaagbọghọ ghọtee di aka.

A hụ ihe karịrị ubi, ere ọba ji

Onye na-ebe akwa ego hụ ihe nwereike iwere ndụ ya maọbụ nke ezinụlọ ya, o bupute akụ na ụba niile o zoro ezo.

O re-ere bụ Eze; O zu-azụ bụ ezeMmadụ: Ugwu kwesiri onye ọbụla.

Ahịa ukwu amaghị  na otu onye abiaghi.Mpụtara: Ma ị gosighị ihe ị ma eme , onye na-ama gị aka ga-apụta kụchapụ gị.

Akwukwo juru n'ohia, ma a baa a choba okazi.Mpụtara: Onye biara izụ ahia nwere ebum n'obi ihe ọ chọrọ izu agbanyeghị na enwere ọtụtụ udiri ihe ahụ na-achaba ya anya.

O nweghị ihe anya hụrụ gba obara.

Mpụtara: O nweghị ihe mmadụ ga-ahụ n'ụwa kwuo na ọ hụtụbeghị ya mbụ.

Awọ anaghị agba ọsọ ehihie n'efu.

Mpatara: Mmadụ anaghị ebe akwa maọburụ na onweghị

Erekwala ọkụkọ nwere otu ọkpa n'akụkụ  ebe ibi.

Mpụtara: A ghọọla aghụghọ ebe ama gị ọfụma.

Mpụtara:  Mmadụ mee ihe n'oge o kwesiri ime ihe ahụ.

Otu mkpụrụ akwụ adịghị efu n'ọkụ.A na-aka akpachapụrụ ihe pere mpe anya ọfụma karịa mgbe o juru ebe niile.

A na-esi n'ulọ mara mma pụọ ama.

Mpụtara: Ihe ọma ọbụla ị na-eme n'iro, malite n'ụlọ mewe ya.

Ebe a na-adụ nwa nwere nne ọdụ, ka nwa na-enweghị nne na-amụta ihe.

Mpụtara: Onye ma ihe, na-esi na nzoghie ụkwụ ndị ọzọ muta ihe.

Nne ewu na-ata igụ, ụmụ ya a na-ele ya anya n'ọnụ.

Mpụtara: Ihe ọbụla nne maọbụ nna na-eme, ha mara na ụmụ ha na-amụta n'aka ha.

Nwata na-ata akara, na-ata ego ya.

Mpụtara: Nwata na-eme isi ike, na-ebutere onwe ya nsogbu.

Onye na-agakarị njem na-aka okenye n'otu ebe ama ihe nke ukwuu.

Mpụtara: Onye na-emekarị njem ga-amụta ọtụtụ ihe karịa okenye na-anokarị otu ebe.

Mpụtara: Ihe mee mmadụ mekwasa ya , ọ mụrụ akọ.

A tuọrọ ọmara, ọ mara, a tuọrọ ofeke, o fenye isi n'ọhịa

Mpụtara: Naanị onye nwere amamihe na-anara ndumọdụ mana onye nzuzu na-atacha ndụmọdụ, o zuzuru gawa.

Ukpana ukpoko gburu bụ nti chiri ya.

Mpụtara: Ị maracha ihe ikwesiri ime ma gị emeghị ya, onwe gị mejọrọ

Onye mara asụ, sụọ n'odo. Ma ị maghị asụ, sụo n'ala.

Mpụtara: Ihe ọbụla onye na-eme, ya mara eme ya ọfụma.

Ebe foto si,9jaDelicacies/Instagram

Agadị wekọtacha ọkazị ma gbajie mgbọrọgwụ ya, agụ biara n'afo nke mbụ ga-abịakwa ọzọ.

Mpụtara: Erichala ihe niile inwere taa, cheta na echi dị.

O nweghị onye na-ajụ ofe azụ juputere na ya.

Mpụtara: Ihe dị mma na-amasị onye ọbụla maọbụ onweghị onye na-ahụ uru jụ ya.

Onye si na ya anaghi ata anu nkita, ya arakwala mmiri ofe ya.

Mpụtara: Ihe ọbụla na-adịghị gị mma, agakwala ya nso.","bbc","Igbo Proverbs: I dabanye n'ọnọdụ ndị a, were ilu igbo ndị a kwuo okwu","neutral","2026-01-30T20:03:11.214203Z","https://www.bbc.com/igbo/afirika-52909693"
118,"3","2026-01-30T20:03:24.533662Z","bbc_igbo_0011","news-reporting","igbo",11.684,"Ịmaaka nke ogogo mgbapụ (ogogo nke 16) malitere mgbe ọ kụrụ elekere asatọ nke abalị n'etiti otu egwu bọọlụ Super Eagles nke Naịjirịa na Mambas nke mba Mozambik.

N'ime nkeji ole na ole ịmaaka ahụ malitere, Victor Osimhen sụnyere otu ọkpụ goolu, mana e mechara gụpụ ya n'ihi na ọnọdụ ya ekwesịghị ekwesị (off side).

Ka o sina dị, Ademola Lookman gbapeere Super Eagles ụzọ site n'ịsụnye goolu mbụ ha na nkeji iri abụọ ịmaaka ahụ malitere.

N'ime nkeji anọ nke a mere, Victor Osimhen gosiri ihe e ji mara ya site n'ịsụnye ọkpụ goolu nke abụọ na nkeji iri abụọ na anọ.

Ka a gachara ezumike etiti oge ma lọghachi, Osimhen sụnyere ọkpụ goolu nke abụọ ya na nkeji iri anọ na asaa.

Akor Adams gosiri nke o ji biri na nkeji iri asaa na ise dịka ọ nọ n'ebe dị anya sụnye ọkpụ goolu nke ya iji mezuo ya 4-0.

Otu egwu bọọlụ Super Eagles nke Naịjirịa ga-aga n'ihu n'asọmpi Iko Mba Afrịka afọ 2025 a na-ahazi na mba Moroko dịka ha ga-ezute otu egwu bọọlụ Mambas nke mba Mozambik n'ogogo nke iri na isii.

Ịmaaka a ga-amalite mgbe ọ ga-akụ elekere asatọ nke abalị (n'oge ndị Naịjirịa) n'ọgbọ egwuruegwu Stade de Fès, n'ụbọchị Mọnde 5 Jenụwarị, 2026.

Dịka otu egwu bọọlụ Super Eagles rurula n'ogogo a ọtụtụ oge ma gafeekwa ya ụfọdụ oge, ihe a bụ oge mbụ Mozambik ga-eru ya.

Nke a bụ oge mbụ otu egwu bọọlụ Mambas na-erute n'ogogo nke iri na isii, dịka ha dara mba ịgafe n'ogogo nke otu ugboro ise ha gara asọmpi Iko Mba Afrịka na mgbe gara aga.

Otu egwu bọọlụ Super Eagles nke Eric Chelle na-achịkọta ji azịza zakọrọ mmeri niile n'otu CH dịkaha ji 2-1 merie Tanzanịa, jiri 3-2 merie Tunishịa, ma jiri 3-1 merie Yuganda.

Ka ọ dị ugbua, Naịjirịa asụnyela ọkpụ goolu asatọ n'asọmpi Iko Mba Afrịka 2025, nke kachasị ha na-asụnye n'ogogo otu n'asọmpi AFCON, mana a sụnyekwala ha ọkpụ goolu anọ.

Ademola Lookman na Raphael Onyedika sụnyere ọkpụ goolu abụọ n'otu n'otu n'ịmaaka dị iche iche a haziri n'otu CH ebe Semi Ajayi, Victor Osimhen, Wilfred Ndidi na Paul Onuachu sụnyere otu ọkpụ goolu n'otu n'otu.","bbc","4-0: Naịjirịa agbaala Mozambik ụkwụ n'éhé","neutral","2026-01-30T20:03:24.533689Z","https://www.bbc.com/igbo/articles/cg7yrn9pe1yo"
119,"3","2026-01-30T20:17:50.749889Z","bbc_igbo_0012","news-reporting","igbo",864.602,"Onyeisiala Naịjirịa bụ Bola Tinubu ekweela ụmụnwaanyị Super Falcons Naịjirịa nkwa dị icheiche gunyere ego na ụlọ.

Bola Tinubu kwere ha nkwa ahụ n'oge ọ nabatara ha n'Abuja bụ isi obodo Naịjirịa n'ụbọchị Monde, Julaị 29, 2025.

Ụmụnwaanyị Super Falcons dị mmadụ iri abụọ na anọ nakwa ndị ọzọ so ha gaa Moroko ruru mmadụ iri na otu ritere erere na nkwa ego na ụlọ ahụ.

Ebe o kwere ndị Super Falcons mmadụ iri abụọ na anọ nkwa otu narị puku dọla ($100,000) nakwa ụlọ 'flat' nwere ime ụlọ atọ dị na Renewed Hope Estate.

Mana ndị nke ọzọ bụ mmadụ iri na otu ahụ so ha gaa Moroko ga-enweta naanị puku dọla iri ise ($50,000).

Ebe foto si,President Bola Tinubu/X

Ụgbọelu bu ụmụnwaanyị Super Falcons Naịjirịa eruola Abuja ebe ha ga-ezute Onyeisiala Bola Tinubu ma gosi ya iko mmeri WAFCON 2024 ha butere na mba Moroko.

WAFCON 2024 bụ mkpọbiri okwu ""Women African Cup of Nations"" nke afọ 2024/2025 a gbara na mba Moroko.

Cheta na Naịjirịa meriri mba Moroka n'asọmpị ikpeazụ ma turu ugo. Ha gbara Moroko ọkpụ atọ a satara naanị abụọ.

Ụgbọelụ bu ndị Super Falcon si Moroko lọta Naịjirịa fedetara n'ọdọ ụgbọelu Nnamdi Azikiwe dị n""abuja n'ihe dịka elekere nke abụọ na nkeji iri na isii (2:26pm) n'ehihe taa.

Ndị nabatara ụmụnwaanyị Super Falcons n'ọdọ ụgbọelu Nnamdi Azikiwe n'Abuja gunyere mịnịsta na-ahụ maka mgbasa ozi bụ Mohammed idris, Mịnịsta maka ọdịnaala na ndị mbịarambịara nletaanya bụ Hanatu Musawa nakwa nke na-ahụ maka ụmụnwaanyị bụ Imaan Sulaiman-Ibrahim wdgz.

Ndị Super Falcons ga-ejiri iko WAFCON 2024 ha gagharịa n'Abuja gosi ya ohanaeze tupuu ha agaa zute Onyeisiala bụ Bola Tinubu n'obi gọọmenti.

Ebe foto si,David Durowaiyeding

Onyeisiala Mba Naịjiria bụ Ahmed Bola Tinubu agwala ndị otu egwuregwu bọọlụ ụmụnwaanyị Naịjirịa bụ Super Falcons na a ga-emere ha mmemme iji nabata mmeri ha meriri mba ụmụnwaanyị mba Moroko n'egwuregwu agba ikpeazụ na Women African Cup of Nations (WAFCON 2024).

Cheta na ọ bụ na mba Moroko bụ ebe e nyibere egwuregwu WAFCON 2024 mana ụmụnwaanyị Naịjirịa bụ Super Falcon gara ebe ahụ merie ma buru iko n'abalị garaaga bụ ụbọchị Satọde Julaị 26, 2025.

N'asọmpị ikpeazụ n'etiti ndị Super Falcons na ogbo ha nke mba Moroko, ndị Super Falcons si n'ịzọ onwe ha n'oge ndị Moroko gbachara ha ọkpụ goolu abụọ nwere sachaa ya ma tụkwasị otu n'elu ya bụ nke nyere ha mmeri.

Na nkenke, Naịjirịa gbara Moroko ọkpụ abụọ a satara naanị abụọ nke tọrọ Onyeisiala Bola Tinubu ụtọ nakwa ọtụtụ ndị Naịjirịa ọnụ na-eru n'okwu.

Bola Tinubu kpọrọ ndị Super Falcons n'ekwe ntị, kelee ha na ndị kpọ ha ga asọmpị WAFCON 2024.

Tinubu kelekwara n'ụzọ pụrụiche, onye ndu otu egwuregwu bọọlụ ụmụnwaanyị Naịjirịa bụ Rasheedat Ajibade onye nke e mere nwaanyị onye egwu bọọlụ kacha baa uru n'asompi ahụ.

Onye ọzọ Tinubu kenelere bụ Esther Okoronkwo maka goolu o nyere nke mere Naịjiria ji kute ume, gaa n'ihu sachaa goolụ abụọ Mooroko nyere ha ma merie.

Ọ bụkwa Esther Okoronkwo nyere Jennifer Echegini bọọlụ o ji nye goolu.

Onyeisi ụmụanwaanyị na-agbara Super Falcons bọọlụ bụ Ajibade kenelere onyeisiala Tinubu maka nkwado o nyere ha nakwa etu e si kwụọ ha ugwọ niile ekwesịrị ịkwụ ha.

Ọ gwara Tinubu na ha ga ebutere ya iko WAFCON 2024 ma ha bata n'Abuja.

Otu egwuregwu bọọlụ ụmụnwaanyị Naịjirịa bụ Super Falcons eturula ugo dịka ọkaibe n'asọmpi iko mba Afrịka nke ụmụnwaanyị bụ Women African Cup of Nations (Wafcon 2025.

Ha mere nke a mgbe ha si n'azụ ma jiri ọkpụ goolu atọ asatara abụọ merie otu egwuregwu bọọlụ Moroko bụ ndị a gbara asọmpi na mba ha.

Nke a mere ya ugboro iri ndị Super Falcons nke Naịjirịa na-amabute iko a.

Mba Moroko bu ụzọ nye goolu nke mbụ na nkeji 13' site n'aka ọgba bọọlụ ga bụ Ghizlane Chebbak.

A ka na-egwu nke a ha nyekwa goolu nke abụọ na nkeji 24' nke Mssoudy S. nyere.

Ndị Super Falcons nwara ike ha ịsa goolu ndị mana mgbọ ha amịtaghị mkpụrụ ruo mgbe ọkara nke mbụ gwụrụ na nkeji 45'.

Dịka a banyere n'ọkara nke abụọ, Esther Okoronkwo nke Super Eagles nyere goolu mbụ ndị Naịjirịa n'ime nkeji 64'.

Olileanya lọghachịrị n'etiti ụmụafọ Naịjirịa kpọmkwem na nkeji 71' mgbe Ijamilusi F. nyere goolu nke abụọ iji saa goolu abụọ ndị Moroko nyere.

Mgbe ahụ ka egwuregwu a biri ezigbo ọkụ dịka ndị otu abụọ na-achọ onye ga-enye goolu ọzọ ka ọ ghara ịbanye mgbakwụnye oge na nkeji 90'

E nyere mba Moroko penariti mana e mechara kagbuo maka igwe nnyoch Video Assistant Referee (VAR) chọpụtara na bọọlụ akụghị onye Naịjirịa n'aka.

E ruru na nkeji 88', ọgba bọọlụ ndị Super Eagles bụ Jennifer Echegini nyere goolu nke atọ iji nye Naịjirịa mmeri n'asọmpi ahụ.","bbc","Onyeisiala Bola Tinubu ekweela ndị Super Falcons ọtụtụ nkwa gunyere ego, ụlọ","positive","2026-01-30T20:17:50.749917Z","https://www.bbc.com/igbo/articles/cvgpekqyq14o"
120,"3","2026-01-30T20:18:06.569069Z","bbc_igbo_0013","human-interest","igbo",14.147,"Chukwunonso Tristan Madueke etiela ịgba dịka otu n’ime ndị ọkụbọọlụ na-eto eto site na mgbe ọ nọ na Netherlands ruo ugbua ọ banyere otu egwu bọọlụ Chelsea.

1. Aha ya bụ Chukwunonso Tristan Madueke mana e ji Noni Madueke mara ya nke ọma.

2.  Ọ na-agbara otu egwu bọọlụ mba England ndị akarịbeghị afọ iri abụọ na otu (21).

3.  A mụrụ ya na London dị na England n’abalị 10 Maachị 2002

4. Ọ gbara afọ iri abụọ na abụọ (22)

6. Ọ banyere otu egwu bọọlụ Chelsea n'abalị 20 Jenụwarị 2023 maka ịgbara ha bọọlụ afọ asaa na ọkara

7. Ọ malitere ịgba bọọlụ n’abalị 3 Febụwarị 2023

8. Ọ sụnyere ọkpụ goolu atọ oge Chelsea zutere otu egwu bọọlụ Wolves n'ụbọchị Sọnde 25 Ọgọst 2024

9. Noni Madueke na-agbara otu egwu bọọlụ Chelsea n'akụkụ","bbc","Ihe ndị i kwesịrị ịma maka Noni Madueke","positive","2026-01-30T20:18:06.569098Z","https://www.bbc.com/igbo/articles/cx2ydp6nxnro"
121,"3","2026-01-30T20:19:34.226312Z","bbc_igbo_0014","news-reporting","igbo",84.462,"N'ụbọchị ọle na ọle gara aga, ihe oyonyoo malitere na-efegharị n'ịntanetị nke gosiri ebe ụgbọala mmadụ gbara ọkụ.

Akụkọ ahụ kwuru n'ihe ọdachi a mere n'okpuru akwammiri dị n'okporoụzọ na-aga n'ọdụụgbọelu Enugwu Steeti, mgbe onye nọ n'ime ụgbọala ahụ si Enugwu alọghachi Abuja.

BBC News Igbo chọpụtara site n'ọnụ onye akaebe nọ mgbe ihe a mere na o mere  oge mgbede ụbọchị Wenezdee abalị asaa nke ọnwa Jenụwarị.

Nwaanyị ahụ na-achọghị ka akpọ aha ya kwuru na ndị mmadụ nọ na-agafe bịara nyere ndị nwere ọdachi ahụ aka mana mbọ niile ha gbara bụ n'efụ.

N'agbanyeghị na ụgbọala ahụ rere ọkụ, ndị mmadụ nọ ya n'ime anwụghị.

Ka ha pụtara, ndị ọrụ ichekwa ụzọ 'road safety' mechara bịa meyụọ ọkụ ahụ.","bbc","Ihe anyị ma gbasara ụgbọala gbara ọkụ n'Enugwu steeti","negative","2026-01-30T20:19:34.226339Z","https://www.bbc.com/igbo/articles/c0jvgnz5g4eo"
122,"3","2026-01-30T20:25:06.973184Z","bbc_igbo_0015","human-interest","igbo",331.065,"Ihe a ị na-ekiri ugbua bụ okorosha ndị obodo ụmụnweke Amaụlụ Mbieri dị n'okpuru ọchịchị Mbaitoli n'Imo Steeti.

Okorosha bụ otu n'ime otu nzuzo dị iche iche e nwere n'omenala Igbo, dịka e siri nwee mmọnwụ, ọkọnkọ, ékpè na ndị ọzọ.

Ọ bụ naanị ụmụnwoke na-eti ma na-agbakwa Okorosha n'Ụmụnweke, mana e nwere ụfọdụ ụmụnwaanyị pụrụiche a na-echi echichi dịka nne Okorosha.

N'ime afọ abụọ ọbụla, umuokoroọbịa ọbara ndụ jụrụ ahụ na-agba Okorosha iji mee ndị mmadụ obi aṅụrị n'oge Ekeresimesi nakwa afọ ọhụrụ.

Okorosha Ụmụnweke anaghị apụta n'ọgbọ oge niile e wezuga ma o nwere emume pụrụiche a na-eme dịka iri iji na echimechi dị iche iche.

Ụfọdụ mgbe, ha na-agakwa emume ndị pụrụiche ma a kpọọ ha oku.

Ndị Ụmụnweke anaghị eji Okorosha ha ama aka ọgwụ, maọbụ kpaa ike ọjọọ n'obodo, kama ha na-eji ya akpa ndị mmadụ obiụtọ.

Ọtụtụ ndị njem nlegharịanya na-ejuputa n'obodo Ụmụnweke n'oge Ekeresimesi na afọ ọhụrụ iji kirie Okorosha.

Ma nwoke ma nwaanyị, okenye na nwata, ndị obodo na ndị mbịarambịa tinyekwara ụmụnwaanyị dị ime na-ekiri Okorosha ndị Ụmụnweke n'ihi na e jighị ọgwụ eti ya, kama, otu nsọ gbara ọkpụrụkpụ o nwere bụ na nwaanyị anaghị abanye n'akwụ ya tinyekwara nwoke ọbụla na-esoghị n'otu Okorosha.

Akwụ Okorosha bụ ebe Okorosha si apụta, ọ bụ ebe o ji mere ụlọ obibi.","bbc","Emume Okorosha ndị Ụmụnweke Amaụlụ Mbieri dị n'Imo Steeti","positive","2026-01-30T20:25:06.973211Z","https://www.bbc.com/igbo/articles/cx2pxd201dno"
123,"3","2026-01-30T20:26:13.167472Z","bbc_igbo_0016","human-interest","igbo",61.885,"Ashmusy, onye ezigbo aha ya bụ Amarachi Amuzie bụ nwaafọ Enugwu steeti a ma ama na-eme ihe nkiri na soshal midia, ma na-emekwa ejije.

Na mkparịtaụka a pụrụiche ya na BBC Igbo nwere, Ashmusy kọwara na ọ tụghị ya n'anya na o ruru n'ogogo ọ nọ taa, ma bụrụ onye a ma ama n'ihi na ọ gbara mbọ maka ya.

""Ọ tụghị m n'anya na m bụ onye a ma ama ugbua, maka na ama m etu m siri ruo n'ogogo m nọ taa. Agbara m mbọ maka ya,"" ka ọ gwara anyị.

Ọ sịrị na ọ na-ara ya ahụ ịrụtụ aka n'ihe ngosi bupụtara ya kpọmkwem, maka na o mere ọtụtụ ihe ngosi ma tinyekwa aka n'ọrụ dị iche iche iji bụrụ onye a ma ama.

Ashmusy kwuru na ya emepụtala ejije ruru isii, maka na ọ bụ ihe masịrị ya, nke mere o ji malite ime ihe ngosi.

Ọ kọwara na ọtụtụ ihe na-akpalite mmụọ ya imepụta ihe ngosi, nke gụnyere ejije ndị o kirichara metụrụ ya n'ahụ, egwu ndị ahịrị egwu ya metụrụ ya n'obi, maọbụkwanụ ihe ọbụla ọ hụrụ n'akụkụ ya.

E wezuga ime ihe ngosi, Ashmusy nwere ụlọahịa a ma ama na-ere ihe e ji elekọta ntutu, ma nweekwa ụlọọrụ na-ere ụlọ na ala.

Gbasara atụmatụ ndị o nwere maka ọdịnihu, Ashmusy kwuru na ya na-ahụta onwe ya dịka nwunye nakwa nne n'ime afọ ise na-abịa abịa.

Ọ sịrị na ihe ọbụla ga-eme ka ya nwetazuo ebumnobi a bụ atụmatụ o nwere maka ọdịnihu.

O kwukwara na ya na-ele anya ịbanye na ndọrọndọrọ ọchịchị n'ọdịnihu, ibugo azụmaahịa ya n'ogogo dị elu, ma tinye aka na ngalaba ndị ọzọ.

Ashmusy nyere ndị nwere mmasị ịmalite ime ihe ngosi ndụmọdụ ka ha nọgidesie ike ma chọpụta ihe gbara ọkpụrụkpụ a ga-eji mara ha.

Amarachi Amuzie bụ onye Obeagu Awkunanaw dị n'Enugwu steeti, o toro na Legọs ma birikwa na Legọs.

Ọ gụrụ akwụkwọ sekọndịrị na Federal Government College Enugwu, ma gụọ ihe ọmụmụ ahụike bụ Human Anatomy na mahadum Madonna University dị n'Elele na Riva steeti.

Ọ malitere ime ihe ngosi n'afọ 2017 oge a gbara Iko Mbaụwa, site n'ihe ngosi nke ya na enyi ya nwaanyị mere oge ahụ.","bbc","Ama m ihe ndị m gabigara tupu m ruo n'ogogo m nọ taa - Ashmusy","positive","2026-01-30T20:26:13.167498Z","https://www.bbc.com/igbo/articles/cj0ezmm1dnpo"
124,"3","2026-01-30T20:31:54.594159Z","bbc_igbo_0017","human-interest","igbo",310.89,"Rita Daniel bụ Onye na-eme ejije Nollywood a ma ama ma burụkwa nne na onye nhazi Regina Daniels, bụkwa onye ejije.

N’ihe nkiri a, nwaanyị a zara ajụjụ ole na ole ngwangwa maka onwe ya, ọrụ ya nakwa ezinaụlọ ya.

Nke gụnyere asụsụ ole ọ mara asụ nke ọma nke gụnyere olu Igbo dị iche iche, asụsụ Yoroba nakwa Awụsa.

Ọzọ bụ ihe o chere maka nwa ya ị na-ewu ewu karịa ya na-agbanyeghị na ọ bụ ya kpọbatara nwa ya n'ihe eeeeeeejije Nollywood.

O kwukwara banyere ụbọchị ọ gaghị echefu echefu bụ ụbọchị nnwanne ya nwoke  nwụrụ bụ o kwuru na ọ nwụrụ ụbọchị Ekeresimesi.

Ebe foto si,Rita Daniels/Instagram","bbc","Rita Daniels: Ọ bụ ihe aṅụri na nwa m nwaanyị m kpọbatara Nollywood na-ewu ewu karịa m","neutral","2026-01-30T20:31:54.594185Z","https://www.bbc.com/igbo/articles/cql447xzgv6o"
125,"3","2026-01-30T20:33:06.760700Z","bbc_igbo_0018","human-interest","igbo",70.721,"Nwada Chiamaka Iwenofu Richards bụ onye na-ese ihe a na-ahụ anya ma na-emetụ aka a kpọrọ 'visual artist' na Bekee kọọrọ BBC Igbo na ọ bụ mmasị o nwere n'ise mere o jiri ya mere aka ọrụ.

O kwuru na njem ya malitere na mgbe ọ ka bụ nwata, o kwuru na o so n'ụmụaka na-esekaarị ihe n'ụlọakwụkwọ mgbe ọbụla.

""A malitere m ise ihe mgbe m bụ nwata, eso m n'ụmụaka na-eme a na-akụzi ihe n'ụlọakwụkwọ ha were mkpịsị dị iche iche na-esekasị ihe.

""Dịka oge na-aga, achọpụtara m na ise ihe na-amasị ime, na oge ọbụla m nọ m na-ese ihe.

""M wee kpebie na m gụchaa ụlọakwụkwọ sekọndịrị na m ga-abanye mahadum ga-agụọ maka ngalaba ise ihe (art and applied science). Etu ahụ ka m si bidozie na-ese ihe.""

Chiamaka kwuru na ọ malitere itinye ihe ndị ọ na-ese ọtụtụ ihe e nwereike ịhụ anya ma metụ aka dịka akwa, ịkpa isi, nkụ na ihe ndị ọzọ ka ọrụ ya nwee ike gbapụ iche na nke ndị ọzọ.

""Ana m ese ihe m ọ na-aga ọfụma mana o ruru otu ụbọchị m chọọ ihe m ga-eme ka ọrụ m pụọ iche n'ihe ndị ọzọ na-eme, m kpebiri  ka m tinye ya ịkpa isi, ịkwa akwa, mgbe m tinyere ya na soshal midia ndị mmadụ hụrụ ya n'anya na-ekwu na ọ pụrụiche.""

O kwuru na ihe niile ọ na-ese bụ iji kọọ otu akụkọ maọbụ nke ọzọ, na ụfọdụ ha bụ ndị ọ rọrọ na nrọ ebe ndị ọzọ bụ o chepụtara n'uche site n'ihe ndị na-eme na gburu gburu ya.

Chiamaka kwuru na ihe ndị ọ na-ese agbazuola mba Afrịka nakwa mba ofesi dịka o seerela ọtụtụ ndị a ma ama na Naịjirịa nakwa mba ofesi ihe, nke gụnyere Don Jazzy, Kcee, Rick Ross, Rihanna na ndị ọzọ.

""Arụọrọla m Don Jazzy, rụọrọ Kcee ọrụ, rụọrọ Flavour, ndị m rụrụ ọrụ akarịala. O nwekwara ndị ọcha m rụrụ ọrụ, arụọrọla m RickRoss, rụọrọ Rihana bụ nke di ya nyere m ka see ya, arụọrọla m Swae Lee.""

Ọ gara n'ihu kwuo ọtụtụ uru ọrụ ise ihe baara ya nke dịka ihiwe ụlọ ebe a na-ese ihe ma na-ekiri ihe ndị o sere, ụlọ ebe a na-ese ihe ma na-aṅụkwa mmanya.

""Site n'aka ọrụ m bụ ihe m ne-ese, ejirila m ya nwete ebe a na-ese ihe ma na-ekiri ọtụtụ ihe ndị m sere na Legọs ebe a, enwere m ebe a na-ese ihe ma na-ekiri ihe onyonyo, n'ime nwekwara ebe a na-aṅụ mmanya na-esekwa ihe, ọ bụrụgodu ma ị maghị ka e si ese ihe, a ga-atụziri gị aka. Ọ bụ ihe a na-eme ebe a.""

Chiamaka rụtụrụ aka n'ụfọdụ nsogbu ọ na-enwe n'ọrụ ise ihe ọkachasị n'aka ụfọdụ ụmụafọ Naịjirịa ndị na-asị na ise ihe bụ igbu oge na o nweghi uru ọ baara.

O kwuru na nke a mere na ihe ndị ọ na-esepụta na ọ bụ na mba ofesi ka ọ na-ere ha ma nwete ego.

""Ọ na-ewute m na ndị obodo anyị bụ Naịjirịa anaghị eto ọrụ m, ụfọdụ nwereike hụụ ya ma sị na ọ dị mma mana ọ bụghị mmadụ niile ga-ekwu okwu.Ụfọdụ na-ahụta ya na ọbụghị uru na mụ amaghị ihe m na-eme, na ọrụ ise ihe bụ igbu oge.""","bbc","Ihe ndị m na-ese eruola mba ofesi ebe m seerela ndị dịka Rick Ross, Rihanna na ndị ọzọ ihe - Chiamaka Glamour Artz","neutral","2026-01-30T20:33:06.760728Z","https://www.bbc.com/igbo/articles/c80xyp997klo"
126,"3","2026-01-30T20:33:32.056955Z","bbc_igbo_0019","news-reporting","igbo",23.831,"Aha ndị ga-anọchiteanya Naịjirịa n'asọmpi Iko Afrịka (Afcon) nke afọ 2025 nke ga-ebiri ọkụ na Moroko n'abalị 21 nke ọnwa Disemba agbaala.

Victor Osimhenna-agbara otu egwu bọọlụ 'Galatasaray' nke mba Tọki ga-eso na ndị ga-agbara Naijiria ihu n'asọmpị a.

Alex Iwobibụ onye ụfọdụ ma dịka nwa nwanne ọgbaabọọlụ a ma ama bụ Jay Jay Okocha mana nwaamadi a na-agbara otu egwu bọọlụ Fulham nke Ingland akajala nke na ọ na-azazị aha onwe ya dịka onye na-agba etiti.

Francis Odinaka Uzohobụ ocheegoolu na-agbara otu egwu bọọlụ  Omonia nke mba Cyrus bọọlụ.

Ụzoho abụghị ya mbụ ọ na-agbara Naijiria n'asọmpi Afcon dịka o sonyere nke a gbara n'Afcon afọ 2019.

Calvin Basseyna-akwụ gidigbaa ka okwute n' ịgba azụ na-agbara otu egwubọọlu Fulham nke Ịngland kemgbe afọ 2023.

Ndidi Winifredna-agbara otu egwu bọọlụ ' Beşiktaş' nke mba Tọkị bụ ndị o sonyere n'ọnwa Ọgụstụ afọ 2025 bụ aka ochie n'ịgbara Naijiria bọọlụ.

O sonyere n'asọmpị Afcon nke afọ 2019, 2021 nakwa 2023.

Bruno Onyemaechina-agbara otu egwu bọọlụ Olympiacos nke mba Greece bọọlụ.

Nke abụghị ya mbụ ọ na-agbara Naijiria bọọlụ n'asọmpi Afcon dịka o sonyere n'Afcon nke afọ 2023","bbc","Afcon 2025: Osimhen, Iwobi, Ndidi na  ndị 'Super Eagles' ọzọ ga-agbara Naịjirịa bọọlụ","neutral","2026-01-30T20:33:32.056981Z","https://www.bbc.com/igbo/articles/ce3ww24y2rgo"
127,"3","2026-01-30T20:33:40.484519Z","bbc_igbo_0020","news-reporting","igbo",6.876,"Dịka abanyere afọ ọhụrụ bụ 2026, ọtụtụ ndị mmadụ na Naịjirịa kwuru ihe ndị ha na-atụ anya.

Ndị gwara onye ntaakụkọ BBC Igbo okwu kwupụtara mmasị ha ihu ka ihe gazie ọfụma na Naịjirịa dịka ha tụrụ anya na ndụ ha ga-agbanwe.

Ha jiri ohere a rịọ Onyeisiala Bola Tinubu ka ọ hazie obodo ka ọnọdụ nchekwa, agụrụ na enweghi ọrụ bụrụ nke emeziri emezi.","bbc","Ihe ndị mmadụ na-atụ anya n'afọ 2026","neutral","2026-01-30T20:33:40.484547Z","https://www.bbc.com/igbo/articles/c0q410ww7p1o"
128,"3","2026-01-30T20:34:06.816376Z","bbc_igbo_0021","human-interest","igbo",24.679,"Ezinaụlọ na ndị enyi Peter Rufai bụbu oche goolu ndị Super Eagles etinyela ozu ya n'ala taa bụ Faịde, Ọgọst 22, 2025.

Ha riri ozu ya n'ebe a na-eri ozu n'Ikoyi Legos steeti.

Peter Rufai bụ onye e jikwa 'Dodo Mayana' nwere mara nwụrụ n'ụbọchị Tọzde, abalị atọ nke ọnwa Julaị mgbe ọ dị naanị afọ iri isii na otu.

Rufaị yara ahụ ihe karịrị izu ụka tupuu ọ nwụọ n'ụlọọgwụ dị na Legos steeti.

Ndị otu egwu bọọlụ Super Eagles toro mbọ niile Rufaị gbara mgbe ọ dị ndụ dịka onye na-echere ha goolu.

Onye bụbụ ochee goolu otu egwu bọọlụ Super Eagles Naịjirịa bụ Peter Rufai anwụọla.

Otu egwu bọọlụ Super Eagles kwupụtara maka ọnwụ onye ahụ bụbu kaptịn ha.

Dịka ha siri kwuo, Peter Rufai nwụrụ ka ọ gbachara afọ iri isii na abụọ (62)

Akụkọ kwuru na ochie dike ahụ a maara nke ọma dịka Dodo Mayana rịara ọrịa ọtụtụ afọ tupu ọ nwụọ n'ụtụtụ Tọzde 3 Julaị, 2025.

Akwụkwọ ozi Super Eagles wepụtara kwuru na ha ga-echeta ochee goolu ahụ 'mgbe niile'.

Odeakwụkwọ otu NFF bụ Mohammed Sanusi kwuru na ọnwụ Rufai dị ezi mwute ma kwuo nay a amaghị na Rufai nọ n'ọrị kemgbe.

A mụrụ ya na Legọs steeti n'afọ 1963.

Ọ malitere njem ya dịka ọgbaabọọlụ n'otu egwu bọọlụ Stationery Stores FC nakwa Femo Scorpions.

N'afọ 1986, ọ gara mba Bene ma sonyere otu egwu bọọlụ AS Dragons FC de l'Ouémé.

Oge mbụ ọ gbara otu egwu bọọlụ Green Eagles bọọlụ bụ na Disemba 198. O nyere Naịjirịa aka rita ọlaọcha n'asọmpi AFCON 1984 nakwa 1988.

Peter Rufai nọchitere anya Naịjirịa n'asọmpi iko mbaụwa abụọ nakwa ọtụtụ asọmpi iko mba Afrịka

N'afọ 1994, o so n'otu egwu bọọlụ Super Eagles turu ugo n'asọmpi AFCON nke afọ ahụ.

Oge a ọ lara ezumike nka, Rufai gara n'ihu na-achọpụta ma na-ekuziri ndị ntorobịa bọọlụ.

Ọ rụrụ ọrụ dịka onye nkụzi out egwu bọọlụ U23 Naịjirịa n'oge gara aga.

Rufai gbara bọọlụ na Beljọm, Nedalands, Pọtụgal nakwa Spen.

Otu egwu bọọlụ ọ gbaara bọọlụ gụnyere Lokeren, Hércules CF na Deportivo de La Coruña.","bbc","E tinyela ozu Peter Rufai bụbu oche goolu ndị Super Eagles n'ala","neutral","2026-01-30T20:34:06.816404Z","https://www.bbc.com/igbo/articles/cwyel0252x2o"
129,"3","2026-01-30T20:40:35.072430Z","bbc_igbo_0022","human-interest","igbo",369.677,"Maazị Christian Chukwu na-agbaburu otu egwu bọọlụ Super Eagles nke Naịjirịa anwụọla ka ọ gbachara afọ iri asaa na anọ (74).

Nwaamadị ahụ bụ ọkaibe n'egwuruegwu bọọlụ lara mmụọ n'ụzọ ụtụtụ ụbọchị Satọde 12 Eprel 2025.

Ọnọdụ butere ọnwụ ya bụ nke edochaghị anya.

Onye otu ya ma bụrụkwa ezigbo enyi ya bụ Olusegun Odegbami mere ka a mata nke a.

Odegbami kwuru na ya nwetara ozi mgbe ọ kụrụ ihe dịka elekere iri nke ụtụtụ na ezigbo enyi ya bụ 'Chairman' Christian Chukwu MFR anwụọla.

Ọ sị na ọ bụ Babuje, Emmanuel Okala mere ka ọ mata banyere ọnwụ Chukwu dịka ọ gọrọ ọfọ ka mkpụrụobi ezigbo ""ọyị ya"" zuru ike na ndokwa.","bbc","Ụfọdụ ihe i kwesịrị ịma gbasara 'Chairman' Christian Chukwu","negative","2026-01-30T20:40:35.072460Z","https://www.bbc.com/igbo/articles/c793q1dql32o"
130,"3","2026-01-30T20:47:27.512551Z","bbc_igbo_0023","human-interest","igbo",410.738,"Nwata na-agba bọọlụ ma na-achịkọta ndị ọgba bọọlụ bụ Ozor Chukwuemeka Boniface akọwaala ihe kpalitere mmụọ ya n'ịchịkọta ndị ọgba bọọlụ.

Na mkparịtaụka ya na BBC Igbo nwere, Emeka bụ onye e ji Cavani maara kwuru na kamgbe ọ dị na nwata na o nwere mmasị ịbụ onyendu, na ọ bụ ihe mere o jiri malite ịchịkọta ndị ọgba bọọlụ.

O kwuru na ọ malitere ịgba bọọlụ bụ akaraka ya n'afọ 2019 mana ọ banyezie n'ịchịkọta ndị ọgba bọọlụ n'afọ 2024.

""Ebidoro m ịgba bọọlụ n'afọ 2019, ma bido n'ọnwa Novemba 2024 na-achịkọta ndị na-agba bọọlụ.

""Ihe mere m jiri malite ịchịkọta ndị ọgba bọọlụ bụ maka na m nwere mmasị ịbụ onyendu kamgbe m dị obere.""

Ihe onyonyo mbụ Emeka mere ebe ọ na-achịkọta ndị ọgba bọọlụ wuru ewu na soshal midia nke mere onyeisi ndị otu Enugu Rangers jiri kpọọ ya ka ọ bịa soro ha na-agba bọọlụ.

Ugbua Emeka na-agbara ndị otu a bọọlụ n'okpuru afọ iri na atọ. Emeka na-agụkwa akwụkwọ, ọ sị na ọ nọ n'ogogo JSS1.

Ọ gara n'ihu kwuo na ọ bụ onyeisi ndị otu Rangers na-azụ ya n'ụlọakwụkwọ maka etu o si eme ọfụma n'ịchịkọta ndị ọgba bọọlụ.

""N'ezie ana m agụụ akwụkwọ, anọ m n'ogogo JSS1.

""Ọ bụ onyeisi ndị otu Rangers Ezeaku Amaobi Paulinus na-azụ m n'ụlọ akwụkwọ.""

O kwuru na ebumnobi ya bụ ịgba bọọlụ ọfụma ma ọ gụchaa akwụkwọ iji gosi nne na nna ya na ihe ọ na-eme doro ya anya.","bbc","Mmasị m nwere n'ịbụ onyendu mere m jiri malite ịchịkọta ndị ọgba bọọlụ - Emeka Cavani","positive","2026-01-30T20:47:27.512578Z","https://www.bbc.com/igbo/articles/cdxq4yw4117o"
131,"3","2026-01-30T20:47:42.504065Z","bbc_igbo_0024","news-reporting","igbo",8.968,"Ebe foto si,BBC and screen grab

Ndị ọkaiwu ekwuola na Gọvanọ na-achị Anambara steeti bụ Chukwuma Soludo enweghị ikike ọbụla ịgbachị ahịa.

N'ụbọchị Tuzde, Jenuwarị 27, 2026, Gọvanọ Soludo gbachiri ahịa Onicha dịka ndịahịa nupuru isi n'iwu o nyere ka ha malitekwa ịzụ ahịa ụbọchị Monde.

Soludo kwuru na abịghị ahịa n'ụbọchị monde ma  bụ ịkwado ndị yinwere atụmatụ ịnọ n'ụlọ n'ụbọchị ahụ.

Mana ndị ọkaiwu kọwara na ihe Soludo na-eme dịka ịgbachị ahịa adịghị n'iwu Naịjirịa.

Ha sị na ọ bụ gọọmenti okpuru ọchịchị n'ebe ahịa ọbụla dị nwere ikike n'iwu Naịjirịa ịgbachi ya.

Ọkaiwu Abuchi Ogbachulu bụ otu onye na ndị BBC Igbo gbara ajụjụ ọnụ kọwara na ihe Gọvanọ Soludo na-eme ugbua dịka ""steeti ịrụ ọrụ dịrị gọọmenti okpuruọchịchị.

Nagbanyeghị ngagharị iwe, ụbọchị Tuuzde 27 Jenụwarị, ndị ntaakụkọ BBC gagharịrị n'Ọnịcha Main Market hụrụ na udo dị n'ụbọchị Wenezde 28 Jenụwarị 2026 n'Ọnịcha Main Market.

Ebe ndị niile gbara ya gburugburu dịkwa n'ụdọ dịka ndị ọrụ nchekwa kwechiri iji hụ na udo bịaghachịrị na Main Market.

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

N'ụzụ ụtụtụ Tuzde, Jenụwarị 27, 2026, ndị na-achọ ka emepe ahịa mere ngagharị iwe n'Ọnịcha Main Market dịka ndị oree ahịa bịakutere n'akụkụ ọgbọ ahịa mana ndị ọrụ nchekwa ekweghị ha banye n'ime ahia maka mmachi Gọvanọ Soludo machiri ahịa Main Market dị n'Anambra Steeti.

Ndị ọrụ nchekwa gụnyere ndị uweojii ndị ọrụ Navy, ndị ọrụ State Anti-Touting Squad (a ma dịka SASA), nakwa Operation Clean and Healthy Anambra (OCHA Brigade) so na ndị gbochiri ụzọ ma hapụ ikwe ka ndị na-eme ngagharị iwe baa n'ọgbọ ahịa.

E mechiri ebe niile n'ime ahịa market, tụmadị Ose Market, okporoụzọ Sokoto, Kano na Bida Lane socha n'ebe ndị a machịrị.

N'ọnụ ndị hụrụ ihe mere achọghị ka a hụ ihu ya, dịka ụbọchị Tuzde gara n'ihu, ndị na-eme ngagharị iwe jiri iwe na-aga nso n'ebe ahịa, ma na-agba mbọ ịbaa n'ahịa.

N'oge ahụ ka ndị isi ndị ahịa bụ Onyeisioche Ọnịcha Main Market bụ Hon. Chijioke Okpalaugo, na ndị nchekwa so gwa ndị ahịa okwu.

Ha yọgidere ha mana ndị ngagharị iwe ekweghị mere ka ndị nchekwa ji anwụrụ ose chụsasịa ha.

Ya mere ha jiri were iwe garuo ebe ndị dịka ụzọọgbọokirikiri Borromeo Roundabout, Ahịa Ochanja na Isi Akwa mmiri Naịja a kpọrọ Bridge Head iji gosi iwe ha.

N'agbanyeghị, Onyeisioche ahịa bụ Hon. Okpalaugo nakwa Onyeisioche ndị n'ahịrị mechara gbakọọ n'ụlọọcha dị n'Ọnịcha Main Market (White House) nakwa Onyeisi niile nke a ma dịka ASMATA, Chief Humphrey Anuna, izute kwuo ka e si eme.

Ụfọdụ mmadụ emeela ngagharịiwe iji gosi na obi adịghị ha mma na gọọmenti gbachiri ahịa Ọnicha Main Market.

Onye ntaakụkọ BBC Igbo kwuru na mmadụ ndị ahụ kwere ukwe dị iche iche iji gwa gọọmenti na ha akwadoghị atụmatụ ahụ.

Ọ bụ n'ụbọchị Mọnde 26 Jenụwarị 2026 ka Gọvanọ Chukwuma Charles Soludo na-achị Anambra Steeti mechiri ahịa Ọnịcha Main Market ruo otu izuụka.

Soludo kwuru na ya mere nke a n'ihi na ndị ahịa erubeghị isi n'iwu machiri ịnọ n'ụlọ kwa ụbọchị Mọnde.

Otu ihe onyonyoo fesara na soshal midịa gosiri ebe ndị ahụ na-eme ngagharịiwe gbara ọsọ, dịka a sị na ndị nchekwa ji egbe chụsaa ha.

Gọvanọ Chukwuma Charles Soludo na-achị Anambra Steeti amachiela ahịa Ọnịcha Main Market ruo otu izuụka maka na ha erubeghị isi na mmachi gọọmenti steeti ahụ machiri ọnọdụ onye apụtala ezi (sit-at-home) na-aga n'ihu na steeti ahụ kemgbe ọtụtụ afọ ugbua.

Gọvanọ Soludo kwupụtara nke a n'ụbọchị Mọnde 26 Jenụwarị, 2026 oge ọ gara n'ahịa ahụ iji hụ etu ihe si aga, dịka o nyere iwu ka ụlọọrụ nakwa ahịa niile dị na steeti malite imepe n'ụbọchị Mọnde ọbụla.

Oge Gọvanọ Soludo rutere n'Ọnịcha Main Market, ọ chọpụtara na ọtụtụ ụlọahịa kpọchiri akpọchi. Ọ bụ nke a mere o jiri kwuo na ya amachiela ahịa ahụ ruo otu izuụka.

Cheta na ozi Kọmishọna Mgbasaozi n'Anambra Steeti bụ Law Mefor depụtara n'akara Facebook ya, mere ka o doo anya na gọọmenti akagbuola atụmatụ ịnọ n'ụlọ a na-eme n'ụbọchị Mọnde niile na mpaghara Ọwụwa Anyanwụ Naịjirịa, ma kwuo na gọọmenti ga-amanye nke ahụ n'ike.

O kwuru na ọ dịghịrị Gọọmenti Anambra mfe inwe mkpebi ahụ, mana ọ dị mkpa na e mere ya n'ihi etu akụnaụba steeti ahụ si adakpọ site n'ịnọ n'ụlọ kwa Mọnde ọbụla kamgbe ọtụtụ afọ.

Law Mefor kwuru na ụlọọrụ ọbụla na-erubeghị isi n'iwu gọọmenti steeti ahụ nyere gbasara mmachi ọnọdụ ịnọ n'ụlọ n'ụbọchị Mọnde niile ga-enweta ntaramahụhụ si n'aka gọọmenti.

Gọvanọ Soludo mere ka o doo anya na gọọmenti ya kwụ chịm ịhụ na ụlọọrụ nakwa ụlọahịa na-emepe n'ụbọchị Mọnde.

Ọ gakwara n'ihu dọọ ndịisi ụlọakwụkwọ aka na ntị, ma yie egwu na a ga-achabi ụgwọọnwa onye ọrụ gọọmenti ọbụla na-erubeghị isi n'iwu a.

Oge onye ntaakụkọ BBC Igbo gara n'ahịa Ọnịcha Main Market, ọ chọpụtara na ọgbọ ahụ kpọchiri akpọchi.

Mbọ niile ọ gbara ịnụ ọnụ mmiri okwu ndịisi ahịa ahụ amịtaghị mkpụrụ ọbụla maka na ha achọghị ịgwa ndị ntaakụkọ okwu.","bbc","Soludo enweghị ikike n'iwu Naịjirịa ịgbachi ahịa – Ndị Ọkaiwu","negative","2026-01-30T20:47:42.504090Z","https://www.bbc.com/igbo/articles/c5yv9zdv8vvo"
132,"3","2026-01-30T20:48:08.417774Z","bbc_igbo_0025","human-interest","igbo",23.666,"Ọgba bọọlụ a ma ama bụ Francis Uzoho akọwaala etu o siri banye otu egwu bọọlụ 'Super Eagles' afọ itoolu gara aga.

Na mkparịtaụka ya na BBC nwere dịka asọmpi iko Afrịka na-aga na Moroko, Uzoho kwuru sị,""Anọ m n'otu egwu bọọlụ Deportivo La Coruna. Esonyerem n'asọmpi mbụm  n'otu egwu bọọlụ ahụ.""

""Echere m na Gernot Rohr(bụbụ onye nchịkọta Super Eagles oge ahụ) kiri egwu m nke mere ka ọ kpọbata m n'etu egwu bọọlụ a.""

N'ọsịsa ajụjụ kachasị sie ike ọ gabigara, Uzoho kwuru na ọ bụ oge o merụrụ ahụ.

Gee ihe o kwuru n'uju: n'ihe onyonyo.","bbc","Zaa Ngwangwa : Etu m si banye 'Super Eagles'-Francis Uzoho","neutral","2026-01-30T20:48:08.417818Z","https://www.bbc.com/igbo/articles/c0q4dpw32keo"
133,"3","2026-01-30T20:48:17.215976Z","bbc_igbo_0026","human-interest","igbo",6.608,"End of Onyoonyo Ọgbambọ ndị ọzọ

George Michael Uwakwe bụ nwaokoroọbịa na-eji aka ya arụpụta ọkụ chandelier n'Abịa steeti.

Ọ sị na ya na-esi na ụbụrụ echepụta atụmatụ ọ na-arụ.

O kwuru na ya chee ya, ya arụpụta ya.

Ọ sị na ụfọdụ akụrụngwa o ji arụ ọrụ dịka crystalụ yiri mkpụrụ mmiri awa awa si na mba Chaịna ebe ihe ndị ọzọ o ji arụ ọrụ dịka igwe dị mkpụmkpụ si n'Aba na Legọs.

Ọ sị na olileanya ya n'ala Igbo, Naịjirịa na Afrịka ga-abụ ebe ọganihu si abịa.

Ndị mere akụkọ a bụ Adline Okere bụ onyeisi ndị ntaakụkọ (Editor) BBC Igbo na Donald Wogu Onyentaakụkọ Vidio na BBC Igbo.","bbc","Ọgba mbọ: Aka ọrụ m bụ ịrụ chandalier - George Michael Uwakwe","positive","2026-01-30T20:48:17.216004Z","https://www.bbc.com/igbo/articles/cly935e2vgko"
134,"3","2026-01-30T20:48:32.162479Z","bbc_igbo_0027","news-reporting","igbo",13.412,"Ihe gbasara nchekwa bụ okwu a kachasị kpụrụ n'ọnụ na Naịjirịa nakwa nke na-enye ndị mmadụ nsogbu.

Nsogbu nchekwa ndị Naịjirịa na-agabiga gụnyere mwakpo ndị na-eyi ọha egwu a kpọrọ 'jihadists' na-eme, ndị ojiegbe maọbụ ndị omekome na-atọrọ ndị mmadụ nakwa nsogbu dị n'etiti ndị na-akọ ọrụ ugbo na ndị na-achị ehi.

Ụlọọrụ 'Beacon Security and Intelligence Limited' na-ahụ maka inyocha ihe gbasara nchekwa na Naịjirịa nakwa mpaghara Sahel n'Afrịka kwuru na ihe gbasara nsogbu nchekwa beletara n'afọ 2025 karịa nke afọ 2024.

N'ihe ndekọ ha na-ewepụta kwa afọ ọbụla, ha kwuru na ndị e gburu egbu na ndị a tọọrọ belatara karịa nke afọ 2024 dịka ha bipụtara steeti ndị nọ na Naịjirịa kachasị nwee nsogbu nchekwa n'afọ 2025.

Ụlọọrụ a gbakwasịrị ukwu n'ihe abụọ wee mee nnyocha a, nke gụnyere ogbugbu na ntọrọ mmadụ.

Ebe foto si,Zamafara State Govt.

Zamfara Steeti dị na mpaghara ugwu Naịjirịa bụ steeti kachasị nwee nsogbu nchekwa n'ime steeti ise 'Beacon Security' wepụtara n'afọ 2025

Ndekọ si n'aka Beacon Security gosiri na mmadụ puku abụọ, narị anọ na iri itoolu na itoolu (2499) bụ ndị atọọrọ, ebe ndị e gburu egbu ruru mmadụ otu puku, narị ise na iri atọ na anọ (1534).

Onye na-eyi ndụ egwu a ma ama bụ Bello Turji bụ ebe ahụ ka ọ nọ.

Ozi si n'aka ụlọọrụ nchekwa ekwupụtala Katsịna Steeti ya na Zamfara gbara agbataobi dịka steeti nke abụọ ọnọdụ enweghị nchekwa kachasị yie egwu n'afọ 2025.

Katsịna Steeti bụ otu n'ime steeti kachasị nwee mmetụta ndị ojiegbe na-atọrọ mmadụ maka ego mgbapụta.

E gburu ọnụọgụ mmadụ ruru narị itolu na iri na otu (911) ma tọrọ ihe ruru otu puku, narị anọ na iri isii na asatọ (1468)

Niger Steeti dị na mpaghara Ugwu-Etiti Naịjirịa bụ steeti nke atọ kachasị nwee nsogbu nchekwa.

Ọnụọgụ ndị mmadụ e gburu egbu ruru otu puku na narị anọ (1400) ebe a tọọrọ mmadụ ruru narị asatọ na iri atọ na asatọ (838).

Ọ bụ na steeti a ka a tọrọ ọnụọgụ ụmụakwụkwọ kachasị elu, ihe ruru narị atọ (300) n'ụlọakwụkwọ 'St Mary's' dị n'obodo Papiri.

Borno bụ steeti nke anọ kachasị nwee nsogbu nchekwa. Mmadụ ruru narị isii na iri isii na itolu (669) bụ ndị a tọọrọ ebe e gburu ọnụọgụ mmadụ dị otu puku, narị isii na otu (1601)

Ndị na-eyị ọha egwu 'Boko Haram' nakwa 'ISWAP' bụ ndị na-akpa ike ebe ahụ.

Cheta na ọ bụ na Borno Steeti ka e gburu Ọchịagha ndịagha Naịjirịa bụ MA Uba.

Sokoto Steeti nke nọdebere Zamfara na Katsịna bụ steeti nke ise kachasị nwee nsogbu nchekwa n'afọ 2025.

Mmadụ narị anọ na iri atọ na atọ (433) bụ ndị e gburu, ebe a tọọrọ mmadụ ruru narị asaa na asaa (707).

Ndị na-enye nsogbu ebe a bụ otu Lakurawa.

Steeti ndị ọzọ gụnyere Kebbi, Kano na Kwara.","bbc","Steeti ise a kachasị gbuo mmadụ na Naịjirịa n'afọ 2025","negative","2026-01-30T20:48:32.162508Z","https://www.bbc.com/igbo/articles/cj9rvnkpyk7o"
135,"3","2026-01-30T20:57:29.327203Z","bbc_igbo_0028","analysis","igbo",533.441,"Dịka akụkọ mwakpo mmanwụ mere ụfọdụ ndị mmadụ ewu  n' ịntanetị, ajụjụ ụfọdụ ndị mmadụ n'ajụ gbasara ihe a mere n'ala Igbo bụ kedụ ihe bụ ọrụ mmanwụ na obodo?

Na nso nso a,  ihe onyonyo fegharịrị gosiri ebe otu nwaanyị kpọnyere mmanwụ ọkụ n'ihi na mmanwụ ahu ji okute tiwa nwa ya nwoke isi.

Ihe a mere na obodo Obollo dị na Mbano nọ n'Imo steeti.

N'ebe ọzọ, mmanwụ ji oche kụsara ọgbakọ  n'ihi mmemme e mere n'Anambara steeti. ,

Ufọdụ ndị mmadụ katọrọ omume nwannyị ahu, ebe ndị ọzọ jara ya ike maka akparama agwa ya.

Lee ọrụ mmwanụ dịka ọkachamara si kọwaa ya:

Ọkankụzi Chigozie Nnabuihe kọwara na mmanwụ pụtara ""mmụọ ọnwụ maọbụ mmụọ ndị nwụrụ anwụ"".

Mmanwụ bụ ejije ọdinala dị nsọ bara uru n'ala Igbo.

Ọ kawara na mgbe ọbụla mmanwụ pụtara, ndị Igbo na-ahụta ya dịka mmụọ ndị nne na nna ha ochie biri n'ala mụọ ma pụta n'ala ndị dị ndụ ka ha na ndị nke ha dị ndụ nwe mmekọrịta.

Ọ kwuru na mmekọrịta ahụ bụ nke bara uru bụrụ nke bara ndị mmadụ ụrụ mana ugbua kedụ ndị na-agba mmanwụ ugbua?

Nnabuihe gara n'ihụ ma kọwa uru mmanwụ bara nke gunyere:

2.   ""Ndị mmanwụ na-eso achịkwa obodo nakwa na-echekwa omenala""

Ikpe ikpe n' obodo gbasara nsogbụ ọbụla nke ezinaụlọ maọbụ ndị obodo agaghị ekpeli, ọ bụ mmanwụ bụ onye a ga-agbakwuru ka o kpe ikpe ahụ.

3.  Tupu okpụpkperechi ụka Kraịst abịa, mmanwụ na-enye aka ka udo dị, agwa ọjọọ beleta nakwa ka ọchịchị

E nwere mmanwụ ndị na-apụta n'ehihe nakwa na-abalị.

Ọkammụta Nnabuihe kọwara na mgbe elu bụ ala ọsa tupu efe m Chukwu na ndịụka Kraịst abata, mgbe a na-asọpụrụ mmanwụ, e nwere ọtụtụ nsọ a na-enye mmanwụ mana ugbu a ihe ndị a ahụ adịghi.

A na-enye mmanwụ nsọpụrụ a na-enye mmụọ maka a na-ahụta mmanwụ ka mmụọ. A na-enye mmanwụ nsọpụrụ na ugwu.

""E nwere ezinaụlọ mmanwụ. Tupu mmadụ agba mmanwụ, onye ahụ ga-abụ onye anya ruru ala, a zụrụ ọfụma mana ugbua onye ọbula na-agba mmanwụ.""

Mmmanwụ na-achụ ọsọ mana ọ bughị ịchụ ọsọ ịji gbuo mmadụ kama ka udo dị dịka Ọkamụta Nnabuihe si kwuo.

O nyere ọmụmatụ na ndị uweojii na-achụpụ ndị mmadụ bụ iji weta udo n'obodo.

Nnabuihe fufere isi na ndị na-agba mmanwụ ugbua bụ ndị na-amaghị ihe igba mmanwụ pụtara ya mere eji ahụ akparama agwa dị iche iche ndị na-agba mmanwụ na-akpa.

""Mgbe ala bụ ala ọsa, kedụ onye obi siri ike ga-aba mmanwụ ọgụ maọbụ kụọ ya ihe karịsịa, iche echiche ịmụ ya ọkụ?""

""Tupu omenala emebie, kedụ mmanwụ na-atụ mmadụ okute?  Mmanwụ n'elụ okute abụghị ezigbo mmanwụ""

Ọ sị na ugbua onye ọbụla na-etị mmanwụ mana mmanwụ ma onye bụ mmanwụ dịka ọ tụrụ ilu sị na ,'onye ọbụla ji ọfọ, mana ọfọ ma onye ji ya.""

""Omume ndị mmadụ ugbua emetọla omenaala Igbo nke na-agba anya mmiri.""

Nnabuihe sị na mmanwụ ahụ tụrụ mmadụ okute abụghị ezigbo mmanwụ, na ọ bụ nke mmadụ mere.

""Ya bụrụ na mmanwụ ahụ bụ ezigbo mmanwụ, nwaanyị ahụ kpọrọ mmanwụ ọkụ agaghị alafere maka na ọ bụ arụ""

""Mmanwụ ekwesịghị ikụ mmadụ ihe maka mmanwụ anaghị akụ mmadụ ihe""","bbc","Kedu ọrụ mmanwụ na-arụ n'omenala Igbo?","critical","2026-01-30T20:57:29.327229Z","https://www.bbc.com/igbo/articles/c79rqgnnj37o"
136,"3","2026-01-30T20:57:38.345304Z","bbc_igbo_0029","human-interest","igbo",6.85,"Otiọkpọ a ma ama Anthony Joshua ezutela ezinaụlọ ndị enyi abụọ ahụ nwụrụ n'ihe mberede okporoụzọ ahụ mere n'ụbọchị Mọnde 29 Disemba, 2025.

Foto Anthony Joshua wepụtara n'akara Instagram ya n'ụbọchị Sọnde 4 Jenụwarị, 2026, gosiri ebe ya na ndị ezinaụlọ Latif Ayodele na ezinaụlọ Sina Ghami nọ dịka ọ gara zute ha ma tie ha aka n'obi maka oke ọdachi ahụ dakwasịrị ezinaụlọ.

Cheta na Latif Ayodele na Sina Ghami bụ ndị enyi Anthony Joshua nwụrụ oge ụgbọala ha na Joshua ji eme njem nwere ihe mberede n'okporoụzọ si Legọs gawa Ibadan n'ụbọchị Mọnde 29 Disemba, 2025.","bbc","Ihe onye ezinaụlọ Anthony Joshua kwuru banyere ihe mberede o nwere","positive","2026-01-30T20:57:38.345330Z","https://www.bbc.com/igbo/articles/ce8eyn0xjplo"
137,"3","2026-01-30T20:57:45.857251Z","bbc_igbo_0030","news-reporting","igbo",5.538,"Were igwe mkparịtaụka anyị, họrọ otu egwu bọọlụ masịrị gị n'Iko Mba Afrịka ma kesaa ya nye ndị enyi gị.

Asọmpị a ga-agụnye ndị otu anọ n'ime oke isii (A-F) nke ndị otu abụọ kachasị ga-abanyere ndị ọgbọ  nke 16 nke a ga-akụpụ akụpụ.

Ndị otu 12 ga-esonye n'ọgbọ anọ nke ndị kụkarịrị bọọlụ n'ọgbọ isii na mba ụwa, nke ihe isepụ ha bụ mpụtara ha n'ọgbọ makwa ndị ọkpụ goolu ha karịrị.

Ndị mere nnyocha Damilola Ojetunde, Onye sere eserese Olaniyi Adebimpe naonye rụpụtara ya Boaz Ochieng","bbc","Afcon 2023: Gbaa okwe a họpụta otu ị ga-akpọ gaa ọgụ ma ị bụrụ onye nchịkwa bọọlụ","neutral","2026-01-30T20:57:45.857279Z","https://www.bbc.com/igbo/articles/c0d7znl307eo"
138,"3","2026-01-30T20:57:59.162390Z","bbc_igbo_0031","human-interest","igbo",11.737,"Chukwu Elieza Chinedu bụ nwamadị na-akụ ugbo n'obodo Mpu nke okpuruọchịchị Ani Nri dị n'Enugwu Steeti akọwaala etu o siri malite ọrụ ugbo n'ebe ọpụrụiche.

Na mkparịtaụka ya na BBC Igbo nwere, Chinedu gụrụ akwụkwọ na Mahadum Naịjirịa dị  na Nsukka na ngalaba nkụzi azụmahịa, ma gụkwaa n'Oko Pliteknik kwuru na ọ bụ site n'aka nna ya ka o siri mụta ma malite ịkọ ugbo.

""A mụrụ m n'ọrụ ụgbọ, nne na nna m bụ ndị ọrụ ugbo. Mgbe m dị obere, anyị gbasaa ụlọakwụkwọ anyị na-eso nne na nna anyị aga ọrụ ugbo.

""Etu ahụ ka anyị si na-eme ya na-etolite. Anyị na-ahụta ya ka ahụhụ nke mere anyị ji na-agbara ya ọsọ.

""nwere oge ruru, ebe nne m bụ onye nkụzi nna m bụrụ onye ọrụ ugbo, nwanne nwoke soro nne banye n'ọrụ nkụzi, m wee sị na ọ ga-adị mma ka m soro nna m n'ọrụ ụgbọ.

""Nna m kọpụta ihe n'ugbo, o bunye m ka m ree ya n'ahịa, m rechaa ya m chọpụta na ego dị na, m sị  na ọ ga-adị mma ka m were ụbụrụ ihe m gụtara n'akwụkwọ tinye n'ọrụ ụgbọ.""

Nwamadị gara n'ihu kọwaa etu o si akọ ji n'ebe o buru ibu ma na-ekekwa ya n'ọba.

""Ji nwere usoro e ji akọ ya, ọtụtụ obodo nwere omenala ha jiri akọ ya.

""Etu anyị si akọ ji n'obodo anyị bụ i wepụta ji ị hapụ ya ka ọ taa mmiri, oge e ji akọ ji rụọ, I bewa ji ahụ, ọ bụghị naanị isi ji ka a na-akọ, a na-akọ ma etiti na ọdụ ya. I bewachaa ya ị gaa n'ugbo kọọ ugwu aja ma tinye ya. ọ na-adị mma ka a kọọ ugwu aja (hip) ka o too ogologo maka na ji na-akwụ ọtọ n'ala.""","bbc","Ihe mere m ji eke ọtụtụ ji m na-akọpụta n'ọba - Elieza Chinedu (Ọkọ ji n'Ani Nri)","positive","2026-01-30T20:57:59.162418Z","https://www.bbc.com/igbo/articles/ce8z801m4mko"
139,"3","2026-01-30T20:58:13.605066Z","bbc_igbo_0032","news-reporting","igbo",11.5,"Dịka asọmpi iko Afrịka bụ Afcon na-abanye agba ọzọ, Naijira na Kamerun ga-ezute dịka a na-amalite agba nke mgbapu (round of 16) nke a ga-agba malite na Satode bụ Jenụwarị 27 ruo ubochi Tuzde Jenụwaị 30,2027.

Lee etu a ga-esi gbaa asompi ndi ozo:

Mba na-ehibe asopi Africa Cup of Nations nke afo 2023 bu Ivory Coast achuola onye nkuzi otu egwu boolu ha bu Jean-Louis Gasset .

Nke a bu agbanyeghi na ha mechara tozuo iba agba nke 16 n'uzo a kporo 'best loser's'

A churu Gasset oge mba Equatorial Gini gbara ha 3-0 bu okpu goolu e jiri machie ha nti n'ulo ha. Agbanyeghi na ha abanyela ogbo 16, a churu Gasset ebe Ivory Coast ga-ezutazi mba Senegal ozo.

Agba mmalite asọmpi Afcon 2023 agwụla n'abali Wenezde.

Otutu ihe itunanya mere n'agba nke mbu ahu dika otutu mba na otu ndi a turu anya na ha ga-eme ofuma jisiri ike ibanye agba mgbapu.

Ka a gbachara asompi ndi ahu, a gbapuru ufodu mba ebe ufodu nwereike ibanye agba mgbapu.

Dika otu na-ahu maka egwu boolu n'Afrika bu Caf tinyere iwu ohuru, o mere ka Cote d'Ivoire, Gini, Moritania na Namibia bu ndi gbara ndi nke ato n'otu ha mechaziri tozuo ibanye agba nke 16.

Mba ano ndi a tozuru n'ihe a na-akpo 'best losers' - Caf jiri otu uzo e ji ahoputa ndi bu 'best losers' ahu hoputa ha.

Ebe foto si,CAF ONLINE INSTAGRAM

Etu o di ugbua, mba ndi tozuorola ibany n'ogbo mgbapu bu nke a na-akpo Round of 16 bu:

Asọmpi iko Afrịka nke afọ 2023/24 a ma dịka ' Africa Cup of Nations (Afcon) eruwela oge a na-agba n'otu n'otu na oge onye a gbagburu,ọ lawa.

Mana ọ dịka ndị Ivori Kost bụ  ndị na-ele mba ndị ọzọ ọbịa n'asọmpi ahụ ga-eso na ndị otu egwu bọọlụ ndị ọzọ kara aka, feere asompi ahụ aka tupu ngwụcha.

Gana burula iko ahụ ụgboro anọ nakwa Ọljiria buru iko ahụ n'afọ 2019 so na ndị akụpụr.ụ n'ụtụtụ asompi.

Otu enyi na-akwado isonye n'agba nke ikpeazụ nke ugboro abụọ ha ma gba ndị nke atọ n'otu ha.

A na-eche ka a mara na ha a ga-eso Gana na Oljiria bụrụ ndị a gbapụrụ n'oge.

Senegal  alaferela mana asọmpi a bụ nke  otu egwu bọọlụ na ndị enweghị agba dịka dịka Equatorial Guinea na Cape Verde meriri ndị ọkpọka  ma napụ ọtụtụ ndị egwu bọọlụ a na-atụ egwu ara n'ọnụ.

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

E nwere otu egwu bọọlụ 24. Ekejiri ha ụzọ isii nwere egwu bọọlụ anọ, anọ n' ime otu nkejị.

Otu egwu bọọlụ abụọ kachasị nọ n'ime otu isii ndị ahụ.

Otu bọọlụ anọ kachasị n'ime ndị gbara antọ ga-esonye n'agba nke 16 ikpeazụ.

Ụbọchị Wenezde ga-aga ekpebi otu anọ ga-agba, agba nke onye a gbapụrụ , ọlawa.

Mali na Moroko agbaala nke ha, tupu asompi ikpeazụ ha.

Moroko bụ ndị  mbụ si si Afrika tozuru isonye n'ọkara ikpeazụ iko mbaụwa( World Cup) a gbara n'Qatar n'afọ 2022 bụ mba dị n'Afrika kachasị n'ogogo egwu bọọlụ n'ụwa ( ha bụ ndị nke 13- mana ha ebubeghi iko Afcon kemgbe afọ 1976.

Ivory Coast  nwere ike iji pọint atọ gafere mana ọ ga-adị ha mkpa iirite ọkpụ  nagba nke otu E na F  iji nweta ihe ha chọrọ.

Otu A. Equatorial Guinea , Nigeria , Ivory Coast, Guinea-Bissau.

Otu B : Cape Verde , Ijipt , Gana, Mozambique.

Otu C: Senegal , Kamerun , Gini, Gambia.

Otu D. Angola, Burkina Faso, Mauritania , Ọljiria.

Otu E: Mali, Saut Afrika, Namibia, Tunisia.

Otu F: Moroko, DR Kongo, Zambia, Tanzania.

E hibere amaegwuregwu isii dị n'obodo ise dị n'Ivori Kost  maka asọmpi Afcon nke afọ 2023.

Amaegwuregwu ndị a nile  bụ ihe a rụrụ ọhụrụ maọbụ rụzie tupu asọmpi Afcon.

Gọọmentị mba ahụ mefuru ihe ruru otu ijeri dọla na ya bụ ọrụ.

* Amaegwuregwu 'Alassane Ouattara Stadium' dị n'Abidjan ( nke na-erite mmadụ 60,000)

*  Amaegwuregwu 'Felix Houphouet-Boigny Stadium' dị n', Abidjan (nke na-erite mmadụ 33,000)

* Amaegwuregwu 'Charles Konan Banny Stadium' dị na  Yamoussoukro (nke na-erite mmadụ 20,000)

* Amaegwuregwu 'Stade de la Paix, Bouake' (nke ga-erite mmadụ 40,000)

* Amaegwuregwu 'Amadou Gon Coulibaly Stadium' dị na Korhogo (nke na-erite mmadụ 20,000)

* Amaegwuregwu 'Laurent Pokou Stadium' dị na San Pedro' ( nke na-erite mmadụ 20,000)

Cheta na e kwesịburu ime asọmpi ahụ n'ọnwa Juun na Julai afọ 2023 mana e higharịị ya n'ihi na ọ bụ oge udummiri.

Otu A: Ivory Coast 2-0 Guinea-Bissau, Alassane Ouattara Stadium, Abidjan

Otu A: Nigeria 1-1 Equatorial Guinea, Alassane Ouattara Stadium, Abidjan

Otu B: Egypt 2-2 Mozambique, Felix Houphouet-Boigny Stadium, Abidjan

Otu B: Ghana 1-2 Cape Verde, Felix Houphouet-Boigny Stadium, Abidjan

Otu C: Senegal 3-0 Gambia, Charles Konan Banny Stadium, Yamoussoukro

Otu C: Cameroon 1-1 Guinea, Yamoussoukro

Otu D: Algeria 1-1 Angola, Stade de la Paix, Bouake

Otu D: Burkina Faso 1-0 Mauritania, Bouake

Otu E: Tunisia 0-1 Namibia, Amadou Gon Coulibaly Stadium, Korhogo

Otu E: Mali 2-0 South Africa, Korhogo

Otu F: Morocco 3-0 Tanzania, Laurent Pokou Stadium, San Pedro

Otu F: DR Congo 1-1 Zambia, San Pedro

Otu A: Equatorial Guinea 4-2 Guinea-Bissau, Alassane Ouattara Stadium, Abidjan

Otu A: Ivory Coast 0-1 Nigeria, Alassane Ouattara Stadium, Abidjan

Otu B: Egypt 2-2 Ghana, Felix Houphouet-Boigny Stadium, Abidjan

Otu B: Cape Verde 3-0 Mozambique, Felix Houphouet-Boigny Stadium, Abidjan

Otu C: Senegal 3-1 Cameroon, Yamoussoukro

Otu C: Guinea 1-0 The Gambia, Yamoussoukro

Otu D: Algeria 2-2 Burkina Faso, Bouake

Otu D: Mauritania 2-3 Angola, Bouake

Otu E: Tunisia 1-1 Mali, Korhogo

Otu E: South Africa 4-0 Namibia, Korhogo

Otu F: Morocco 1-1 DR Congo, San Pedro

Otu F: Zambia1-1 Tanzania, San Pedro

Otu A: Equatorial Guinea 4-0 Ivory Coast, Alassane Ouattara Stadium, Abidjan

Otu A: Guinea-Bissau 0-1 Nigeria, Felix Houphouet-Boigny Stadium, Abidjan

Otu B: Cape Verde 2-2 Egypt, Felix Houphouet-Boigny Stadium, Abidjan

Otu B: Mozambique 2-2 Ghana, Alassane Ouattara Stadium, Abidjan

Otu C: The Gambia 2-3 Cameroon, Bouake

Otu C: Guinea 0-2 Senegal, Yamoussoukro

OtuD: Angola 2-0 Burkina Faso, Yamoussoukro

Otu D: Mauritania 1-0 Algeria, Bouake

Otu E: Namibia na Mali, San Pedro (17:00)

Otu E: South Africa na Tunisia, Korhogo (17:00)

Otu F: Tanzania na DR Congo, Korhogo (20:00)

Otu F: Zambia na Morocco, San Pedro (20:00)

SR1: Angola na ndị gbara  ndị nke atọ n’otu Group E/F, Bouake (17:00)

SR2: Naijiria na Kamerun, Felix Houphouet-Boigny Stadium, Abidjan (20:00)

SR3: Equatorial Guinea na Guinea, Alassane Ouattara Stadium, Abidjan (17:00)

SR4: Ijipt na ndị gbara abụọ n’otu F, San Pedro (20:00)

SR5: Cape Verde na Mauritania, Felix Houphouet-Boigny Stadium, Abidjan (17:00)

SR6: Senegal na otu gbara ndị nke atọ n’otu A/F, Yamoussoukro (20:00)

SR7: Ndị meriri n'Otu E  na Burkina Faso, Korhogo (17:00)

SR8: B=Ndị meriri n'otu F  na ndị gbara nke abụọ na otu  E , San Pedro (20:00)

Agba nke na-esote nke na-esote Ikpeazụ

QF1: Winner SR2 vs Winner RS1, Felix Houphouet-Boigny Stadium, Abidjan (17:00)

QF2: Otu meriri na SR4 vna Otu meriri na SR3, Alassane Ouattara Stadium, Abidjan (20:00)

QF3: Otu meriri na SR7 na otu meriri  RS6, Bouake (17:00)

QF4: Otu meriri SR5 na Otu meriri SR8, Yamoussoukro (20:00)

SF1: Otu meriri  QF1 na Otu meriri QF4, Bouake

SF2: Otu meriri QF3 na Otu meriri QF2, Alassane Ouattara Stadium, Abidjan

Ndị e meriri na SF1 na ndịe meriri na SF2 , Felix Houphouet-Boigny Stadium, Abidjan (20:00)

Ndị meriri SF1 na SF2 ndị meriri , Alassane Ouattara Stadium, Abidjan","bbc","AFCON 2023: Lee etu tebulu asọmpi na mpụtara ya si kwụrụ ugbua","neutral","2026-01-30T20:58:13.605093Z","https://www.bbc.com/igbo/articles/cz7kgepg8reo"
140,"3","2026-01-30T20:58:22.303432Z","bbc_igbo_0033","news-reporting","igbo",7.016,"Asọmpi Iko Mba Afrịka bụ Africa Cup of Nations (Afcon) ga-amalite n'ụbọchị Sọnde 21 Disemba 2025.

N'ihi nke a, otu egwu bọọlụ Naịjirịa bụ Super Eagles ekwupụtala ndị ọgbaa bọọlụ a na-atụ anya ha n'ịmaaka ahụ.

Ndị ọgbaa bọọlụ foto ha dị ebe a ka e kwuru ga-anọchite anya otu egwu bọọlụ Super Eagles dịka ha na-agba mbọ ịmabute iko Afcon nke afọ 2025.

Cheta na asọmpi Africa Cup of Nations agba nke iri atọ na ise ya ga-amalite na mba Moroko n'ụbọchị Sọnde 21 Disemba, 2025 ruo Sọnde 18 Jenụwarị, 2026.

Ebe foto si,Amas Obasogie/Instagram

Ebe foto si,Calvin Bassey/Instagram

Ebe foto si,Zaidu Sanusi/Instagram

Ebe foto si,Semi Ajayi/Instagram

Ebe foto si,Bruno Onyemaechi/Instagram

Ebe foto si,Igoh Ogbu/Instagram

Ebe foto si,Chidozie Awaziem/Instagram

Ebe foto si,Bright Osayi-Samuel/Instagram

Ebe foto si,Fisayo Dele-Bashiru/Instagram

Ndị nke ọzọ bụ Ebenezer Akinsanmiro na Muhammed Usman

Ebe foto si,Akor Adams/Instagram

Ebe foto si,Salim Fago/Instagram

Ebe foto si,Chidera Ejuke/Instagram

Ebe foto si,Paul Onuachu/Instagram","bbc","Afcon 2025: Ndị a tụrụ anya ga-agbara Super Eagles","neutral","2026-01-30T20:58:22.303465Z","https://www.bbc.com/igbo/articles/cly3rvq5wedo"
141,"3","2026-01-30T20:58:41.170926Z","bbc_igbo_0034","news-reporting","igbo",16.966,"Otu egwuregwu bọọlụ Elephant nke Ivory Coast amaburula Iko Mba Afrịka nke afọ 2023 a gbara na mba ha.

Ha mere nke a site n'iji ọkpụ goolu abụọ asatara otu merie Super Eagles nke Naịjirịa n'agba nke ikpeazụ asọmpi ahụ.

Na-agbanyeghi na Naịjirịa bu ụzọ nye ha goolu mana ha si n'azụ saa goolu ahụ ma merie.

Goolu Super Eagles si n'aka William Troost Ekong na nkeji 38’ bụ nke o ji isi sụnye n’azụ neetị ndị Ivory Coast.

Ha sara gooolu a site n'aka Frankie Kassie nyere na nkeji 62' bụ nke o ji isi ya nye dịka Ekong.

Ha mezuru goolu ha abụọ na nkeji 81' site n'aka Serbastain Haller.

Ugbua asọmpi,  ha na-agba Naịjirịa goolu abụọ asatara otu dịka asọmpi ka kpụụ ọkụ n'ọnụ.

Nke bụ eziokwu bụ na asọmpi a kpụụ ọkụ n’ọnụ dịka Naịjirịa siri ọnwụ isa bọọlụ ahụ mana oge gụnahụrụ ha.

Ugbua Ivory Coast amabutela iko a ugboro atọ dịka Naịjirịa.

Asọmpi egwuregwu bọọlụ Iko Mba Afrịka nke afọ 2023 ga-akụrụ ọnụ na Sọnde 11 Febụwarị 2024 mgbe mba na-ahazi ya bụ Ivory Coast ga-ele Naịjirịa ọbịa n’agba nke ikpeazụ.

Asọmpi a ga-ebiri ọkụ ma ọ kụọ elekere itoolu nke abalị, a ga-agba ya n’ọgbọegwuregwu Alassane Ouattara dị n’Abidjan bụ isiobodo Ivory Coast.

Otu egwuregwu Elephant nke Ivory Coast na Super Eagles nke Naịjirịa abụghị anụ taa ma a bịa n’asọmpi bọọlụ ọkachasị n’Iko Mba Afrịka.

Otu abụọ a ezutela onwe ha n’asọmpi bọọlụ ugboro iri abụọ na asatọ, Naịjirịa emeriela ugboro itoolu ebe Ivory Coast merikwara ugboro itoolu dịka ha gbara nhatanha ugboro iri.

Mana a bịa n’asọmpi Iko Mba Afrịka (AFCON), ha ezutela onwe ha ugboro asaa, Naịjirịa merie ugboro atọ, Ivory Coast meriri ugboro abụọ dịka ha gbara nhatanha ugboro abụọ.

Super Eagles nke Naịjirịa gbara ọtụtụ asọmpi ma merie tupu ha erute agba nke ikpeazụ a dịka emeritughi ha n’asọmpi niile ha gbarala.

N’agba mbụ, ha zutere Equatoria guinea dịka ha gbara nhatanha, mana ha meriri Ivory Coast (1 -0) nakwa Guinea Bissau.

N'agba mgbapụ Super Eagles gbapụrụ Kameruun ma gbapụkwa Angola n'agba anọ nke ikpeazụ (quarter finals) ma merie Saụt Afrịka n’agba abụọ nke ikpeazụ.

N’aka nke ọzọ Ivory Coast emechaghị ọfụma n’agba mbụ nke asọmpi a, dịka ha meriri Guinea Bissau, ebe Naịjirịa na Equatorial Guinea merichara ha.

Mana jisiri ike tozuo oke n’agba mgbapụ ma zute ndị dịka Senegal, Mali na DR Kongo, merichaala ha iji rute n’agba nke ikpeazụ.

Otu egwuregwu abụọ a aṅụtụla mmiri ụtọ dị na mmeri asọmpi Iko Mba Afrịka.

Otu egwuregwu Super Eagles nke Naịjirịa amabutela iko a ugboro atọ n'afọ 1980, 1994 nakwa 2013.

Ebe Ivory Coast amabutela ya ugboro abụọ gụnyere n'afọ 1992 na 2015.

Ọ bụrụ ha merie n'asọmpi abalị a, ọ ga-abụ nke ugboro atọ ebe Naịjirịa merie ọ bụrụ nke ugboro anọ.

Ya mere anya onye ọbụla ji nọrọ n'asọmpi abalị a ịma mbe bụ oke n'ime ha abụọ. Maka akụkọ banyere nke a chọtaBBC Igbo n'akara websaịtha.","bbc","Ivory Coast abụrụla dike Afrịka ka ha mabuuru Iko AFCON 2023","neutral","2026-01-30T20:58:41.170956Z","https://www.bbc.com/igbo/articles/c72g3jv46n5o"
142,"3","2026-01-30T20:59:05.135514Z","bbc_igbo_0035","human-interest","igbo",21.667,"Otu nwada na-agbakọta igwe ọkụ bụ Rachel Anyanwụ e ji 'Ada De welder' maara akọwaala etu na ihe mere o jiri banye n'orụ ịgba igwe ọkụ.

Na mkparịtaụka ya na BBC Igbo nwere, Anyanwu kwuru na ọ banyere n'ọrụ a iji chekwaa ihe nketa nna ya.

O kọwara na nna ya bụ onye ọrụ na-agba igwe ọkụ a kpọro 'wielder', na mgba ha ka bụ ụmụaka na ọ na-aga n'ụlọọrụ nna ya ilegharị anya ma na-enyere ya aka n'ụfọdụ ihe.

O kwuru na mgbe nna ya nwụrụ, na ọ bịara na-enwe nwute n'obi ma na-achọ ịhụ nna ya anya ọzọ, nke a mere na ojiri kpebie ịbanye n'ọrụ ahụ nke e ji maara nna ya.

""Nna m bụ onye ọrụ ịgba igwe ọkụ, mgbe m bụ nwata, anyị na-aga n'ụlọọrụ ya ilegharị anya ma nyekwara ya aka.

""Mana mgbe ọ nwụrụ, ịhụ nna m anya ọzọ na-agụ agụụ, m na-enwe nwute na obi ọjọọ.

""M sị, ọ bụrụ na m banye n'ọrụ e jiri maara nna m, ọ ga-eme ka obi ọjọọ na-eme kwụsị.

""Ọ bụ etu ahụ ka m jiri malite ịmụ ọrụ ịgba igwe ọkụ, kamgbe ahụ obi ọjọọ m a-eme akwụsịla.""

Anyanwu kwuru na ọ na e nwere ụfọdụ ihe ndị cheere ya aka mgba n'ọrụ ahụ nke gụnyere ibufgharị igwe ndị a ma ọ na-arụ ọrụ kama na ndị nwoke nọ ya nso na-enyere ya aka.

Ọzọkwa bụ na ụfọdụ ndị mmadụ katọrọ ya mgbe ọ na-eme ọrụ a ma sị na ọ bụ ọrụ ụmụnwoke.","bbc","A banyere m n'ọrụ ịgbakọta igwe ọkụ iji chekwaa ihe nketa nna m - Ada De Welder","positive","2026-01-30T20:59:05.135544Z","https://www.bbc.com/igbo/articles/cqx0jlpglzzo"
143,"3","2026-01-30T20:59:14.714368Z","bbc_igbo_0036","news-reporting","igbo",7.924,"Gọọmentị Amerịka agwala  Gọọmentị Naijiria ka ha gbalịsie ike ịhụ na tigbuo-zogbuo megide ndị ụka Kraịstị kwụsịrị.

Nke a na-abịa dịka atọọrọ ihe karịrị mmadụ 170 na n'ụlọụka atọ na Kaduna Steeti Ụbọchịụka.

Odeakwụkwọ na-ahụ maka ndọrọndọrọ Ọchịchị bụ Allison Hooker bụ onye kwuru nke a dịka  otu Amerịka na Naijiria  bụ nke e hiwere ọhụrụ maka okwu nchekwa a kpọrọ ""US-Nigeria Joint Working Group,"" nwere nzukọ mbụ ha n'Abuja na nsonso a.

Hooker kwuru sị,""Anya anyị dị n'akụkọ na ndị bu egbe tọọrọ ihe karịrị ndị ụka Kraịstị 170  na Kaduna n'abalị 18 nke ọnwa Jenụwarị.""

""Anyị chọrọ ka ụdị tigbuo-zogbuoa kwụsị.""

Hooker kwuru na ọgbakọ ahụ bụ ka a kpaa otu mba abụọ ahụ ga-esi arụkọ iji hụ; na tigbuo-zogbuo megide ndị ụka Kraịstị kwụsịrị, na-enyochara mwakpoo nile ma kpụpụ ndị aka ha dị na ya ụlọikpe iji belata ogbugbu, agbamọsọndụ nakwa ntọrị ndị ụka Kraịstị.

Ndị bịara ọgbakọ ahụ gụnyere onye ndụmọdụ nchekwa Naijiria bụ  Nuhu Ribadu, onyeisi ndịuweojii Naijiria bụ Kayode Egbetokun nakwa Mịnịsta na-ahụ maka mgbasaozi bụ  Mohammed Idris.

Obodobo plasta e ji anyado dị ya n'ise ebe ndị ojiegbe ahụ kụrụ ngwọgụ n'isi.

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

Nwaanyị onye anyị achọghị ịkpọ aha ya nọ n'ụlọụka n'otu ime obodo dị n'Kaduna Steeti oge  ndị ojiegbe wakporo tọọrọ ndị bịara ụka ma kpụrụ ha pọ.

Ha kụrụ nwaanyị gbara afọ 60 isi egbe n'isi iji kpalite ya ka o welite ụkwụ.

Ọsịrị dịka ọ na-eme ebe o meruru ahụ n'isi aka sị,""Ọbara juru ebe nile.""

I lee ya anya hụ na ọgabigara nnukwu ihe n'abalị anọ gara aga.Ha dọọrọ m na-aga na-agbannyeghị n a m gwara ha na ụkwụ adịghị m.""

""A gakata, m zoo  rue mgbe m ahụghịkwa ha ọzọ, m were gbere egbere gbebata n'obodo.""

A tọọrọ ọtụtụ mmadụ n'ụlọụka ya nke bụ ụlọụka 'Cherubim and Seraphim Movement Church' nakwa ụlọụka abụọ ndị ọzọ n'obodo  Kurmin Wali  nke bụ  kilomita 135 km (84 miles) ma i si ebe ahụ gawa Abuja.

Na-agbanyeghị na mmadụ 11, gbalahụru ndị ntọ ahụ, mmadụ 160 ka bụ ndị a mabeghị ebe ha nọ, dịka ngalaba otu jikọrọ ndị ụka Kraisti'Christian Association of Nigeria' si kwuo..

The remaining villagers have been left devastated and fear more attacks.

Ndị fọrọ n'obodo ahụ ka na-ama jiji n'ihe egwu na e nwere ike inwe mwakpo ọzọ.

Ndị gọọmentị ewepụtabeghị ọnụọgụgụ ndị ntọrị a metụtara.

Ndị obodo Kurmin Wali dị n'Okpuru Ọchịchị Kajuru ebe a tọrọ mmadụ 177 eboola ebubo na ndị gọọmentị gbalirị ikpuchi ha n'ọnụ ikwupụta ihe mere.

Ndị obodo gwara BBC na n'abalị 21 nke ọnwa Jenụwarị na ndị gọọmetị gwara ha agwakwala ndị ntaakụkọ ọbụla okwu, ha gbochikwara ndị ntaakụkọ ịbata obodo ahụ.

Otu onye obodo ahụ  achọghị ka a kpọọ aha ya  kwuru na  ndi gọọmentị dọrọ ha aka na ntị ka ha ghara ịgwa ndị ntaakụkọ maka mwakpo ahụ.

BBC enweghị ike ịba obodo Kurmin Wali ozigbo ka ha rutere n'ihi na ndị ọrụ nchekwa  nọ n'ebe e si abata obodo ahụ  gwara ndị ntaakụkọ BBC chighaa azụ.

Mana ha nyere ndị ntaakụkọ anyị ohere ka ha kwesiri ịba obodo ahụ.

Ndị a tọrọ na ndị nọ ebe ihe mere kwuru na ha nọ n'ụjụ na ịtụegwu n'ihi enweghị nchekwa zuru oke.

Aka na-achị Kaduna steeti bụ Gọvanọ Uba Sani agaala njem nleta n'ebe ahụ a tọọrọ ndị ụka Kraịst na steeti ahụ.

Nke a na-eme dịka ndị uweojii kwuru na ọ bụ eziokwu na ndị ntọ wakporo otu obodo ma tọrọ ndị ụka na steeti ahụ.

Sani zutere ọtụtụ ezinaụlọ mkpamkpa ahụ metụtara ọkachasị ndị meruru ahụ mgbe ha na-agba ọsọ ndụ ha.

A tọọrọ mmadụ karịrị otu narị n'ụlọ ụka atọ dị na n'okpru ọchịchị Kajuru, na Kaduna steeti.

Emir obodo a na-akpọ Kurmin Wali, Kajuru dị na Kaduna steeti akọwaala ihe ndị ntọ gwara ha mgbe ha na-awakpo obodo ahụ na-atọrọ ndị mmadụ.

Ndị ntọ tọrọ mmadụ ruru 177 n'ụbọchị ụka gara aga.

Mana Emir nke Kurmin Wali bụ Ishaku Ishaku E. Sidi kwuru na ndị ntọ ahụ gwara ha na ndị obodo ha napụrụ ha ọgbatumtum ruru iri na asaa na ọ bụ ya mere obodo ahụ niile ga-akwụ ụgwọ ya.

Ishaku Ishaku E. Sidi sị na ha gara kpụrụ ndị nọ n'ụlọụka ma kpọrọ ha baa ime ọhịa.

Ndị uweojii Naịjirịa ekwuola na ọ bụ eziokwu na a tọọrọ ndị ụka Kraịst n'obodo Kurmin Wali dị n'okpuru ọchịchị Kajuru na Kaduna Steeti.

Nke a na-abịa dịka ndị uweojii mere ka o doo anya na ozi ahụ ha wepụtara n'abalị Tuzde 20 Jenụwarị 2026 bụ n'ihi na ha enweghị ozi zuruoke gbasara ndị ahụ a tọọrọ nakwa ihe ndị ọzọ banyere etu o si mee.

Ozi onu na-ekwuru ndị uweojii Naịjirịa bụ Benjamin Hundeyin wepụtara kwuru na nnyocha ha mere gosiri na e nwere ndị a tọọrọ.

Hundeyin ekwughị mmadụ ole a tọrọ mana ọ gwara ndị ntaakụkọ na e zigala ndị uweojii kara aka n'okpuru ọchịchị Kajuru nakwa obodo ndị ọzọ gbara ya gburugburu iji nye ọhanaeze bi ebe ahụ ezi nchekwa.

Ọ gara n'ihu kwuo na a na-eme nnyocha iji chọpụta ndị ahụ a tọọrọ ma zọpụta ha n'aka ndị ojiegbe ahụ tọọrọ ha.

Ụfọdụ ndị obodo ahụ gwara BBC na ndị ojiegbe ahụ tọọrọ ndị ụka Kraịst 177 n'ụlọụka atọ dị n'obodo Kurmin Wali, mana mmadụ 11 gbapụrụ nke pụtara na mmadụ karịrị 160 nọ n'aka ndị ojiegbe ahụ.

Akwụkwọ ndekọ BBC hụrụ n'ụbọchị Tuzde 20 Jenụwarị, 2026 gosiri aha mmadụ ruru 160, mana a maghị ma ndekọ ahụ ọ bụ eziokwu.

Onye hụrụ oge ihe mere gwara BBC na ndị ojiegbe ahụ wakporo ụlọụka ahụ n'elekere iri nke ụtụtụ n'ụbọchị Sọnde 18 Jenụwarị, 2026.

N'okwu ya: ""Ụfọdụ ndị mmadụ chọrọ ịgbapụ ọsọ mana ndị ojiegbe ahụ gbara obodo ahụ gburugburu, ha chịkọtara ọtụtụ ndị mmadụ ma kpọrọ ha banye n'ime ọhịa"".

Ndị obodo kwuru na ụlọụka o metụtara gụnyere Cherubim and Seraphim Movement Church (C&S) 1, Cherubim and Seraphim Movement Church (C&S) 2 na ụlọụka Evangelical Church Winning All (ECWA).

Onyeisioche otu Christian Association of Nigeria na mpaghara ugwu Naịjirịa bụ Ụkọchukwu Joseph Hayab kwuru na ọnụọgụgụ ndị ojiegbe buru ibu.

Ndị obodo kwuru na ndị ojiegbe ahụ zuuru ego nakwa ụfọdụ ihe ndị ọzọ ma kwuo na ka ọ dị ugbua, egwu na-atụ onye niile n'obodo ha.

Ndị ojiegbe a na-awakpo ma na-atọrọ ọtụtụ mmadụ na mpaghara ugwu Naịjirịa iji napụta ezinaụlọ ndị a tọrọ ego. Oge ụfọdụ ndị ojiegbe a na-egbu ụfọdụ ndị ha tọọrọ n'abanyeghị na ha anatala ego.

N'aka nke ọzọ, otu na-ahụ maka ikike nke mmadụ bụ Amnesty International akatọọla agwa ndị uweojii Naịjirịa, n'ihi agụgọ ha gọrọ gbasara ndị ahụ a tọọrọ.

Ha kwuru na ọ dị mkpa na gọọmenti mapụtara atụmatụ ga-egbochi oke ntọrị ndị ojiegbe na-atọrị ndị mmadụ na Naịjirịa kwa mgbe kwa mgbe.","bbc","Ihe Amerịka gwara Naijiria maka ndị ụka Kraịstị karịrị 170 a tọọrọ na Kaduna","negative","2026-01-30T20:59:14.714398Z","https://www.bbc.com/igbo/articles/c5y2q0l6v25o"
144,"3","2026-01-30T20:59:49.848459Z","bbc_igbo_0037","human-interest","igbo",33.298,"Shaun Anderson kọwara egwuregwu ya dịka ihe ""zọrọ ndu ya"" ka ọ na-akwado ịga Paralympic ka o wechera ihe mberede okporoụzọ abụọ ma nwekwaa mmụọ ịdamba.

N'afọ 2004 ka e bepuru ụkwụ aka-ekpe nweoke ahụ bụ onye mba Saụt Afrịka  ka o jechara anyịya-igwe  wee ihe mgberede.

N'afọ 2017 ka o mechara otu afọ ọ gachara Rio de Janeiro Paralympic, azụ ezinaụlọ ya gara ịkụta mechere bụrụzịa ihe ịgba anya mmịrị oge ụgbọmmịrị ha kpuru.

Anderson tọrọ n'okpuru ụgbọmmịrị ahụ.

""A nọ m n'okpuru ụgbọmmịrị ihe ruru njeki anọ na ọkara. Echetaghị m ihe ọzọ mana ihe ọzọ m maara bụ na m tetara hụ n'ụkwụ m kpọwụrụ akpọwụ""

Nke a mere na Anderson nwere nkwarụ sita n'ukwu ya gbadaa.

""A gara m Rio Paralympics, na-akwụ ọtọ, na-aga ije ma na otu afọ n'ihu, ị bụrụ onye nwere nkwarụ nọ n'oche""

""Etinyebeghị m isi na mmịrị kemgbe m nwechara ihe mgberede ahụ. Kemgbe ahụ abanyịbeghị n'ụgbọmmịrị ọzọ. Mmịrị adịghị amasị m.

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

Ọ bụ ka o wechara ihe mgbere abụọ ahụ ka Anderson nwere mmasị n'ịgba ụta nakwa ịma ube.

Nwoke ahụ dị afọ 51 kwuru sị ""nwa m nwoke chọrọ ime egwuregwu ịgba ụta"".

""Anyi gara ebe a na-ere ụta ga zụta ya na ube, nwa m nwoke gbara ya tupuu mụ asị ha na 'm chọrọ ịgba ụta, mana ha sịrị na m ama mgbawu ya"".

""Adaghị ekweta na e were ihe m agaghị emewu"".

""N'ikpeazụ, achọpụtara etu m ga-esi gba ụta, ihe ndị ọzọ abụrụzịa akụkọ""

N'ime ọnwa isii ka ọ wetara mmerị nke mbụ na-egwuregwu  ịgba ụta nke ndị Saụt Afrịka International field Archery association hazịrị.

""Oge ọ bụla mmadụ gwara m na m ama mmewu ihe ọbụla, m na agba mbọ me ka onye ahụ mara na ya dara ya"".

""A na m eme ọfụma na egwuregwu, Egwuregwu na-amasị m. Egwuregwu na-azọ m ndụ"".

N'afọ ise ọzọ, Anderson gara Rio 2016 soro ụmụnwoke na-agba ụta. Ha nwereike ụkwụọtọ, ma ọ bụ nọrọ n'oche ndị ọrụsị.

N'agbanyeghị na ọ pụrụ ya n'agba nke 32 n'olympiik ahụ, o jị obị anụrị laa maka ịsọ na egwuriegwu ahụ.

""Ọ napụrụ m na ezinaụlọ nnukwu ihe tupuu m abịa ebe a, ọkachasị ego"".

Mana mbọ niile Anderson gbara ịbịa Rio akalaabụ ihe efu maka na ọ dara n'ọrịa ndị bekee kpọrọ ""burst colon"" oge ọ na-achọ ịbịa Rio.  Ọrịa sitere n'ọgwụ ọ na-aṅụ kemgbe o jị ọgbatụmtụm nwe ihe mgberede.

Ihe mgbawa obi ọzọ mere ya bụ oge Covid gburu nna ya n'ihe dịka ịzụ ụka oge ọ na-aga egwuregwu Paralympics nke e mere na Tokyo.

Anderson obi tiwara knuru na ""nke a tinyere n'akpụ, maka na m chọrọ i wetara ya mmeri""

Ọ bụ oge e meriri ya n'asọmpị nke mbụ ọ gbara n'isi obodo Japan ka mmụọ ịdamba Anderson jiri kawanye njọ.

O kwuru na ndị na-eme egwuregwu na-edobe ahụ gwamgbe ka ha enweghị nsogbu ma mgbe ha nwere ezigbo mmụọ ịdamba.

""Ndị mmadụ na ahụ gị ka onye na-eme egwuregwu ma na-asị n'ihe diala gị mma, na ihe niile diala gị mma"".

""Ọ dị m ka ọ na m abaghị uru ọbụla, ka m enweghịzị isi na mmadụ""

""Ọ dị m ka m abụzị ihe mgbanwa obi dịala azịnaụlọ m. Eziokwu ọ dị m ka m gbuo onwe m"".

Mana ezigbo enyemaka gbara Anderson gburugburu nyere aka zọpụta ya.

""Achọpụtara m na m hụrụ ndụ n'anya ma hụ ezinaụlọ n'anya nke ukwuu""

""Akwụsịrị m oge m chọpụtara na m kwesiri ka enyere ma aka. enyemuaka ahụ bịakwara"".

""Ndụmọdụ m na-agwa onye ọbụla bụ ka ""ha hara ịtụ egwu oge ha nwere nsogbu""

""Ihe a bụ ihe ga-adị n'ime oge niile"".

""Enwere m ndị ezigbo mmadụ na-eche maka ihe dị mma gba onwe m gburugburu, na-eche ezigbo ihe oge niile. E kachapuru ajọ echiche niile. Oge ọbụla obi adịghị mma, a na m agwa ezịnaụlọ m""

Anderson na-akwado ịga Paralympiik nke atọ, ọ nọ na-ebe ọ na-azụ anụmanụ dịka atụrụ, ezi na ọkụkọ bụ ebe ọ nọ nwere na nwere akwado n'Pretoria.

maka nsogbu ọkụ latrịk na mba Saụt Afrịka bụ ihe na-eme kemgbe afọ atọ ugbua nke mere na-oge ụfọdụ ha a ma nwe ọkụ, Anderson wepuru ọkụ latrịk na be ya ma tinye Sola.

""A na m akọ akwụkwọ nrị. Ewere mkpụrụ osisi dị icheiche. Anyị na-akọta ọtụtụ ihe anyị na-eri""

Na Paris ka o so na asọmpị nkw W! maka ndị nwere nkwarụ site na-elu rụọ n'ala etiti ahụ ha.

Ọ na-eji ọnụ ya nwere nyere onwe ya aka ịgba ụta.

O kwuru na ndị na-ekiri egwuregwu ndị nwere nkwarụ anaghị ama na ọ bụ akọnuche ka ha jị asọmpị, ma kwukwaa na ya onwe ya amaghị ihe ndịa ruo na ya ebido ịnọ n'oche nkwarụ.

""Amabụghị ihe ndị nwere nkwarụ sị mba ọzọ na-ahụ oge niile ha tetara ụra n'ụtụtụ ka ha kulie, rịe nrị ma pụta ịgba ụta""

""O were ọtụtụ ihe dị icheiche m na-eme ụtụtụ niile. M kulie, ngaa mposi, nyụọ amịrị""

""Enwere nwata nwoke na-enyere m aka enwete ụta m o ge niile""

""Ebe a na-agba  ụta ọ rụpụtara na be ya bụzị ebe a na-akụzịrị ndị mmadụ etu e si agba ụta. Ọzọ bụ na Anderson azụpụtara onye nwekwara nkwarụ bụ Philip Coates-Palgrave soyere ya ga asọmpị ịgba ụta na Tokyo"".

""Ebum n'obi m bụ ka ndị na-etoeto na-agba ụta tọzuo iga egwuregwu nke mba ụwa"".

""Na ọ dị n'ịrụ m ga-achọ ịkụzịrị ndị nwere nkwarụ na-agba ụta"".

""Dịka onye na-ekpere kraịst, o kwuru kedu ""ka o si bụrụ m were ihe mgberede ugboro abụọ"", mana ọ hụghị onwe ya dịka onye a bụrụ ọnụ.

""Ekwetara m na ihe niile mere nwere ihe kpatara o ji mee""

""Adịghị m ama ihe kpatara ya ma ọ bụ ihe chukwu bu n'obi maka m""

""Mana ọ bụrụ na ndị mmadụ ga-ejiri ihe mere m mụta n'ihe, ọkachasị ihe niile m meputara na-agbanyịghị ọnọdụ m na ihe iche aka mgba mere m, ya bụ na m mere ọfụma.","bbc","Paralympic 2024: Shaun Anderson ji otu aka agba nta na  etu egwuregwu si zọọ ya","positive","2026-01-30T20:59:49.848486Z","https://www.bbc.com/igbo/articles/cy84j8879ezo"
145,"3","2026-01-30T21:00:26.759692Z","bbc_igbo_0038","news-reporting","igbo",35.303,"Ebe foto si,Anthony Joshua/Instagram

Otiọkpọ a ma ama Anthony Joshua ezutela ezinaụlọ ndị enyi abụọ ahụ nwụrụ n'ihe mberede okporoụzọ ahụ mere n'ụbọchị Mọnde 29 Disemba, 2025.

Foto Anthony Joshua wepụtara n'akara Instagram ya n'ụbọchị Sọnde 4 Jenụwarị, 2026, gosiri ebe ya na ndị ezinaụlọ Latif Ayodele na ezinaụlọ Sina Ghami nọ dịka ọ gara zute ha ma tie ha aka n'obi maka oke ọdachi ahụ dakwasịrị ezinaụlọ.

Cheta na Latif Ayodele na Sina Ghami bụ ndị enyi Anthony Joshua nwụrụ oge ụgbọala ha na Joshua ji eme njem nwere ihe mberede n'okporoụzọ si Legọs gawa Ibadan n'ụbọchị Mọnde 29 Disemba, 2025 n'ụlọikpe.

Ndị uweojii Ogun Steeti ekwuola na a kpụpụla ọkwọụgbọala ahụ bu Anthony Joshua na ndị enyi ya oge ha nwere ihe mberede n'okporoụzọ si Legọs gawa Ibadan n'ụbọchị Mọnde 29 Disemba, 2025 n'ụlọikpe.

Ndị uweojii kwuru na a kpụpụrụ Adeniyi Mobolaji Kayode gbara afọ 46 n'ụlọikpe Majie dị na Sagamu n'ụbọchị Fraịde 2 Jenụwarị, 2026 maka ebubo ibute ọnwụ site n'ịkwọ ụgbọala n'ụzọ na-ezighị ezi.

Ụlọikpe ahụ nyere ọkwọụgbọala ahụ ntọhapụ beelu ma kwuo na ọ ga-akwụ ego dị puku dọla atọ na narị dọla anọ $3,400 ma weta mmadụ abụọ ga-anara ya n'aka ebe tupu o nweta beelu ahụ.

Ka ọ dị ugbua, a kpọrọchiri nwaamdị na nga ruo oge o mezuru ihe niile dị n'iwu ntọhapụ beelu ya ebe ụlọikpe yigharịrị ikpe ahụ n'ụbọchị Tuzde 20 Jenụwarị, 2026 ma

Ndị enyi Joshua bụ Latif Ayodele na Sina Ghami nwụrụ n'ihe mberede okporoụzọ ahụ.

Ụlọọgwụ atọhapụla Otiọkpọ a ma ama bụ Anthony Joshua, ma kwupụta na o nwereike ịnọrọ n'ụlọ nwetechaa onwe ya.

Nke a dị n'ozi Kọmịshọna Mgbasaozi na Legọs Steeti bụ Gbenga Omotosho na Onye Ndụmọdụ Pụrụiche maka Mgbasaozi n'Ogun Steeti bụ Kayode Akinmade jikọtara aka wepụta.

N'ozi ahụ, Omotosho na Akinmade kwuru na ọ bụ n'ụbọchị Wenezde 31 Disemba, 2025 ka ụlọọgwụ tọhapụrụ Joshua.

Dịka ozi ahụ siri kwuo, Otiọkpọ Joshua ""nọ n'oke ihe mwute na iru uju"" maka ọnwụ ndị enyi ọma ya abụọ.

Gọọmenti Legọs Steeti na Ogun Steti jikwa ozi ahụ kasie ezinaụlọ ụmụokoroọbịa abụọ ahụ nwụrụ anwụ bụ Lateef Ayodele na Cina Gami obi ọzọ, ma rịọ ka mkpụrụobi ha zuru ike n'udo.

Ha kelekwara onyeisiala Naịjirịa bụ Bola Tinubu maka nkwado niile o nyere Joshua oge ọ nọ n'ụlọọgwụ.

Cheta na ọ bụ n'ụbọchị Mọnde 29 Disemba, 2025 ka Anthony Joshua zutere nnukwu ihe ọdachi n'okporoụzọ si Legọs gawa Ibadan, oge ọ na-aga ịhụ ezinaụlọ ya na Sagamu dị n'Ogun Steeti.

Dịka akụkọ ihe mberede okporoụzọ metụtara ụgbọala Otiọkpọ a ma ama bụ Anthony Joshua fesara ebe niile, ọtụtụ mmadụ malitere ịjụ ajụjụ banyere mmadụ abụọ ahụ e kwuru na ha nwụrụ na nnukwu ọdachi ahụ.

Matchroom Boxing bụ ụlọọrụ na-ahụ maka ihe gbasara Anthony Joshua, kwuru na aha mmadụ abụọ ndị ahụ bụ Sina Ghami na Latif Ayodele.

Ha bụ ndị nkụzi nakwa ezigbo enyi Anthony Joshua ma bụrụkwa ndị ha na ya na-arụkọ ọrụ.

Ebe foto si,sina_evolve/Instagram

Sina Ghami bụ onye nkụzi Anthony Joshua kemgbe afọ iri gara aga. Ọ bụ ọkachamara n'ihe gbasara ịzụ na iwulite akwara 'muscle'.

Sina bụ onye nwere ikike ma bụrụ onye a ma ama dịka onye idozi ahụ nakwa iwulite ọnọdụ akwara doro anya.

Ọ na-enyere ndị nwere nsogbu akwara, Bekee kpọrọ 'musculosketal injury' aka inweta ọgwụgwọ.

Ọ so na ndị hiwere ụlọọrụ Evolve Gym dị na Lọndọn. Ya na ọtụtụ ụlọọrụ egwuregwu gụnyere National Football League (NFL), National Basketball Association (NBA) nakwa otu egwu bọọlụ Michigan State University arụkọọla ọrụ.

Ebe foto si,healthy_mindset/Instagram

Latif ""Latz"" Ayodele bụ onye nkụzi Joshua. Ọ bụ onye ihe gbasara idozi akwara doro anya nke ukwuu. Ọ bụ onye okpukperechi Alakụba kemgbe afọ 2021.

Ebe foto si,healthy_mindset/Instagram

Onyeisiala Naịjirịa bụ Bola Tinubu akasiela Anthony Joshua obi maka ọnwụ ndị otu ya abụọ, bụ ndị ha na ya nwere ihe mberede okporoụzọ na Legọs steeti.

Nke a dị n'ozi Tinubu wepụtara n'akara X ya n'ụbọchị Mọnde 29 Disemba, 2025.

Onyeisiala Tinubu kwuru na ya kpọrọ Anthony Joshua n'ekwentị iji kasie ya obi maka ọnwụ ndị otu ya abụọ bụ Kevin Latif Ayodele na Sina Ghami.

Tinubu kwuru na ya kpeere Joshua ekpere ma gọọrọ ya ọfọ ka ọ gbakee ngwangwa, dịka Joshua gwara ya na a na-elekọta ya anya nke ọma.

""Mụ na nne ya kwuru, m kpeere ya ekpere. Obi tọrọ ya ụtọ nke ukwuu maka oku ahụ,"" ka Onyeisiala Tinubu kwuru.

Ọ gara n'ihu kwuo na aka na-achị Ogun Steeti bụ Gọvanọ Dapo Abiodun, onye ya na Joshua nọ n'ụlọọgwụ, kwere nkwa na ya ga-eme ihe niile iji hụ na e letara nwaokoroọbịa ahụ anya nke ọma.

N'ikpeazụ Onyeisiala Tinubu kpere ekpere ka Chukwu kasie ezinaụlọ mmadụ ndị nwụrụ anwụ obi, ma mee ka mkpụrụobi ha zuru ike na ndokwa.

Edemede a nwere ihe ndị si na X. Anyị na-achọ ka i nye anyị ikike tupu e tinye ihe ọbụla, dịka akụrụngwa cookies na tekịnụzụ ndị ọzọ nwereike ịdị na ya. I nwereike ịgụ Xiwu cookienaiwu nzuzotupu ị nabata ya. Iji kirie ihe nọ n'ime ya, họrọ 'nabata na gaa n'ihu'.

Ndị ezinaụlọ Anthony Joshua na Naịjirịa na-achọghị ka a kpọọ aha ha gwara BBC na ozi ọdachi ahụ metụtara nwanne ha mapụrụ ha obi, tinyekwara ndị obodo na ndị na-akwado Joshua.

Ha kwuru na olileanya ha bụ ka ""ọ gbakee ngwangwa"", dịka ha kpekwara ekpere ka mkpụrụobi ndị nwụrụ n'ihe ọdachi ahụ zuru ike na ndokwa.

Otu n'ime ndị ezinaụlọ ya kwuru na Joshua si Legọs na-alọta Ogun Steeti n'ụbọchị Mọnde tupu ihe ọdachi ahụ emee.

O kwuru na ndị ezinaụlọ ha na-atụ anya ka Joshua soro ụmụnne ya nọ na Sagamu mee emume afọ ọhụrụ.

Ndị ezinaụlọ ahụ kwuru na ha na-eche inwetakwu ozi n'aka ndị uweojii na-eme nnyocha gbasara ihe ọdachi ahụ.

Ebe foto si,Getty Images, Gbenga Omotosho

Otiọkpọ a ma ama bụ Anthony Joshua adanyela n'ihe mberede okporoụzọ ọjọọ na Legọs Steeti.

Nke a dị n'ozi kọmịshọna mgbasaozi na Legọs Steeti bụ Gbenga Omotosho wepụtara n'akara X ya n'ụbọchị Mọnde 29 Disemba 2025.

Dịka Omotosho siri kwuo, Joshua zutere ọdachi ahụ na mpaghara Sagamu dị n'okporoụzọ si Legọs gawa Ibadan.

""Anthony Joshua ezutela nnukwu ihe mberede okporoụzọ, tupu e ruo n'ọgbanelu Sagamu dị n'okporoụzọ si Legọs gawa Ibadan. Legọs Steeti ezigaala ụgbọala gbatagbata,"" ka ozi ahụ kwuru.

Ụfọdụ ụlọmgbasaozi si na Joshua nọ n'azụ ụgbọala ya oge ọ gara suo ụgbọala gwongworo nọọrọ onwe ya.

Edemede a nwere ihe ndị si na X. Anyị na-achọ ka i nye anyị ikike tupu e tinye ihe ọbụla, dịka akụrụngwa cookies na tekịnụzụ ndị ọzọ nwereike ịdị na ya. I nwereike ịgụ Xiwu cookienaiwu nzuzotupu ị nabata ya. Iji kirie ihe nọ n'ime ya, họrọ 'nabata na gaa n'ihu'.

Ndị uweojii gwara BBC na Anthony Joshua nwetara obere mmerụahụ mana ""o nweghị ihe na-eme ya"".

Ụlọọrụ ndị uweojii Ogun Steeti mekwara ka anyị mata na mmadụ abụọ nwụrụ n'ihe mberede ahụ.

Ka ọ dị, ha kwuru na e bugaala Joshua na ndị ọzọ merụrụ ahụ n'ụlọọgwụ a na-akpọghị aha.

Foto na onyonyoo fesara ebe niile gosiri ụgbọala lara n'iyi n'ihi ihe mberede ahụ.","bbc","Anthony Joshua ezutela ezinaụlọ Latif Ayodele na Sina Ghami","neutral","2026-01-30T21:00:26.759719Z","https://www.bbc.com/igbo/articles/c4gvgdyv7zro"
146,"3","2026-01-30T21:00:43.591905Z","bbc_igbo_0039","news-reporting","igbo",15.149,"Iko mba Afrịka 2023, Agba 16: Naijiria v Kemerun

Mgbe Kemerun merichara Gambịa n' asọmpi ikpeazụ ha gbara na ndi njiko nke Ch were tozuo ibanye agba ọzọ, oge ahu ka ohere Kemerun na Naịjịrịa ịzụte n' agba nke 16 bidoro.

Mutiu Adepoju, onye bụbu onyeisi ndị Naijiria gwara BBC Sport Africa, ""Asọmpị n' etịtị Naịjirịa na Kemerun bu otu n' asọmpi kasị na mba Afrịka.""

""Kemerun mere ka Naịjirịa hara ibu iko mbaụwa Afrika n'asọmpị ha gbara ugboro atọ. O nweghị obodo ọzọ ga-anya isi nke ahụ n'Afrika.""

Egwuregwu Satọde n'ọgbọ egwuregwu 'Felix Houphouet-Boigny' dị n' Abidjan ga-abụ ihe dịka asọmpị  ikpeazụ e ji buo iko nke Afcon afọ 1984 agbaburu n'otu ebe ahụ.

N'oge ahụ Kemerun, ya na ndị a ma ama na bọọlụ ha dịka Roger Milla, Joseph-Antoine Bell na Theophile Abega, meriri 3-1 megide otu ndị na-eto eto nke Naịjirịa nke Stephen Keshi nwụrụ anwụ duru.

Mmeri ọzọ na-agbawa ọbị dịịrị Naịjirịa n'afọ 1988 Afcon nke agbara na Morocco, ebe Kemerun buru iko mba Afrịka  nke abụọ n'ihi ọkpụ goolu nke Emmanuel Kunde nwetara site na penariti.

Asọmpị ọzọ Naịjirịa na Kemerun gbara kpu ọkụ n' ọnụ bu nke a gbara na Legọs ,Afcon n' afọ 2000, nke Gana na Naijiria kwadoro.

Maka n' asọmpị ahụ bụ na Naịjirịa, 'Super Eagles' nwere nkwado siri ike, na nkwado ha n'otu aka ahụ ka ha na-achọ ịbọ ọbọ n'oge gara aga.

Benedict Akwuegbu, onye so na ndị otu egwuregwu 2000 gwara BBC Sport Africa, sị, ""Enwere oke nchegbu n' ogige ahụ tupu asọmpi ikpeazụ, n'ihi na anyị ma na Kemerun nwere ọtụtụ ezigbo ndị egwuregwu ma ekwbe maka ihe merela eme n'akụkụ ha.""

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

Ịbọ ọbọ, ikike ịnya isi n'asọmpi mpaghara Afrịka ga-abụ isi okwu n'abalị Satọde na 20: 00 GMT, na-enwe ebe na nkeji iri na ise ga-akwado.

Ọ ga-abụ nzukọ nke iri abụọ na ise dara n'etiti Naịjirịa na Kemerun n'asọmpị niile ya n' ọgbakọ Afcon nke asatọ n'etiti ndị oke otu egwu bọọlụ abụọ.

Naijiria nwere ndekọ dị mma n'isi na isi nke mmeri 12 n' asatọ agbatara ndị ha na ha na-asọmpi, bụ ndị kwetere na ha meriri n'asọmpi ka ukwuu.

Patrick Suffo bụbu onye na-agbara Kemerun gwara BBC World Football' sị,""Kemerun na Naijiria bụ ndị agbataobi, ya mere ha bụ ndị na-asọ mpi n'oge gara aga.""

Otu abụọ ahụ atachiela obi n'isi mmalite nke mkpọsa ha na mba Ivory Coast, ebe Super Eagles nyere gọọlụ naanị ugboro abụọ mgbe egwuregwu  ha na ebịdọ, n'agbanyeghị na ha na-anya isi omimi mwakpo nke gụnyere onye egwuregwu bọọlụ Africa nke afọ Victor Osimhen.

Akwuegbu kwuru sị,""Onye nchịkwa (Jose Peseiro) chọrọ onye na-akwado ya ka ya na Osimhengbaa bọọlụ.""

""Anyi ga enye gọọlụ ma ọ bụrụ na anyị ga esọ usoro omenala anyị bụ 4-4-2 anyị.""

Nzukọ Afcon ikpeazụ n'etiti Nigeria na Cameroon bịara n'otu ọkwa nke asọmpi na Egypt na 2019.

Onye egwu bọọlụ Watford na Manchester United mbụ bụ Odion Ighalo nyere gọọlụ ugboro abụọ ka Super Eagles jịri merie Indomitable Lions 3-2, tupu Naịjirịa turu ugo ndị nke atọ.

""Enweghị ohere maka mmejọ, karịsịa mgbe gị na ndị egwuregwu dị ka Cameroon na asọmpị"" Adepoju dị afọ 53 kwuru.

""Anyị ga-ewere ohere anyị nyee gọọlụ n'ihi na ha nwere ike ghara ịbịa ọzọ.""

Onye na-akwado Naijiria bụ Lanre Vigo kwuru sị, ""Ọ bụ egwuregwu kachasị ukwuu n'egwuregwu bọọlụ Afrịka, ụjọ na-atụ m mgbe ọbụla Naijiria na-ezute Kemerun n'ọkwa ọ bụla. M na-ekiri Afcon 2000 ikpeazụ mgbe m bụ nwata na ihe ncheta nke mmeri ahụ apụbeghị n'uche m oge ọbụla anyị na ha ha na-ezute. Enwere m olileanya. Eagles meriri na Satọde.""

Onye njikwa egwuregwu n'ime ime obodo bụ Anthony Adeboye kwuru sị, ""M na-ekiri asọmpi Afcon nke 1984 ebe otu ndị ntorobịa Naijiria meriri n' otu ndị Kemerun siri ike.

""Ndị otuegwu bọọlụ Naijiria dị ugbua dị nnọọ mma karịa ndị na-emegide anyị. Naanị anyị kwesịrị ịrụ ọrụ na ụzọ anyị si eme egwuregwu ahụ ma lekwasị anya na imeri ma ọlị. ego.""

Onye nkuzi bọọlụ bụ Seun Savage sịrị,""Ọ na-adị ka agha mgbe ọ bụla Naijiria na-ezute Kamerun. Onye ọ bụla maara na ọ bụ egwuregwu dị mkpa, ebe mpako na ịnya isi dị n'ihe ize ndụ. Anyị enweghị ike ichefu mmeri ikpeazụ nke Afcon atọ, n'ihi ya, anyị na-ewere egwuregwu ọ bụla dị ka a. ọrụ ịbọ ọbọ.""","bbc","Cameroon na Nigeria: Ihe ị ga-ama maka  asọmpi bọọlụ kachasị n'Africa","neutral","2026-01-30T21:00:43.591933Z","https://www.bbc.com/igbo/articles/c1d1r70z2m8o"
147,"3","2026-01-30T21:01:07.308511Z","bbc_igbo_0040","news-reporting","igbo",14.344,"N’ụtụtụ Tuzde 27 Ọgọst 2024, otu na-ahụ maka egwuruegwu bọọlụ na Naịjirịa bụ 'Nigerian Football Federation' (NFF) kwupụtara Bruno Labbadia dịka onyenchịkọta ọhụrụ nke otu egwu bọọlụ Naịjirịa bụ Super Eagles.

Ọ bụ odeakwụkwọ NFF bụ Mohammed Sanusi kwupụtara nke ahụ dịka ọ sịrị na “NFF enyela nkwado ka a họpụta Maazị Labbadia dịka onyenchịkọta ọhụrụ nke otu egwu bọọlụ Super Eagles.”

Labbadia bụ onye a hopụtara ga-anọchi anya Finidi George, onye gbara arụkwaghịm n’ọnwa Juun afọ 2024 dịka ọ gasịrị mkpụrụ ụbọchị ole na ole a họpụtara ya dịka onyenchịkọta otu egwu bọọlụ ahụ.

Mana ụbọchị Fraịde 30 Ọgọst, 2024, Otu NFF mechara nye Augustine Eguavoen ọrụ dịka onye nkuzi bọọlụ ga-edu otu Super Eagles Naịjirịa gaa asọmpị Iko Afrịka na Morocco n’afọ 2025.

Ozi si na ngalaba mgbasaozi NFF kwuru na ihe mere ha jiri nye Eguavoen ọrụ ahụ bụ maka enweghị ezi nkwekọrịta dị n'etiti ha na onye nkụzị bọọlụ bụ Bruno Labbadia si mba Germany.

Onyeisi NFF bụ Ibrahim Musa Gusau kwuru na “Kemgbe abalị atọ garaaga ka ha na Bruno Labbadia na-akpa gbasara etu a ga-esi kwụọ ego ụtụisi mba Germany manyere n’isi ego a ga-akwụ ya”.","bbc","Bruno Labbadia: Ihe ị kwesịrị ịma maka nwamadị ahụ kagburu ịchịkọta 'Super Eagles'","neutral","2026-01-30T21:01:07.308537Z","https://www.bbc.com/igbo/articles/c1d7zw1q70wo"
148,"3","2026-01-30T21:01:18.127050Z","bbc_igbo_0041","news-reporting","igbo",9.121,"N'ụbọchị mbụ nke ọnwa Ọktoba 2025, a kagburu emume dị iche iche e ji echeta ụbọchị nkwụrụ na nke onwe Naịjirịa dịka Onyeisiala Tinubu gbasaara ndị Naịjirịa ozi site n'ihe onyonyoo.

Otu akwụkwọ akụkọ Naịjirịa bipụtara ozi oge ahụ ma kwuo na ụfọdụ ndịagha kpara nkata ịkwatu ọchịchị Tinubu n'ụbọchị a ga-echeta afọ iri isii na ise Naịjirịa kwụụrụ onwe ya.

Ha kwuru na ọ bụ nke ahụ kpatara gọọmenti jiri kagbuo emume ndị a na-eme n'ụbọchị ncheta nkwụrụ na nke onwe Naịjirịa.

Akwụkwọ akụkọ ahụ gakwara n'ihu kwuo na a nwuchiela ụfọdụ n'ime ndịagha ahụ maka ịkpa nkata nkwatu ọchịchị.

Ka e mesịrị, akụkọ fesara ebe niile na a chụọla ndịagha iri na isii gụnyere ndị ji ọkwa Kaptịn nakwa ndị Brigadier General.

Akụkọ ahụ kwuru na a kpụgara ndịagha ahụ a chụrụ n'ọrụ na ngalaba Defence Intelligence Agency n'ihi ebubo inwe nzukọ nzuzo, iji kpaa maka ụzọ ha ga-esi kwatuo gọọmenti Naịjirịa.

End of Ndọrọndọrọ ọchịchị masị gị, gụọ akụkọ gbasara ebe a

Mana ka ọ dị, isi ụlọọrụ ndịagha Naịjirịa wepụtara ozi n'ụbọchị Satọde 18 Ọktoba 2025 ma kwuo na ọ bụghị eziokwu na a kagburu ihe omume ndị e ji echeta afọ iri isii na ise Naịjirịa kwụụrụ onwe ya n'ihi mbọ ụfọdụ ndịagha gbara ịkwatu ọchịchị Tinubu.

Ha kwuru na ihe mere e jiri kagbuo emume ncheta ụbọchị nkwụrụ na nke onwe Naịjirịa bụ maka na Onyeisiala Tinubu nwere nzukọ dị oke mkpa ọ chọrọ ịga na mba ofesi.

Ndịagha kwukwara na ihe ọzọ mere e jiri kagbuo emume ncheta ụbọchị nkwụrụ na nke onwe Naịjirịa bụ iji nye ndịagha ohere ịga n'ihu n'ọgụ ha na-alụ megide ndị na-eyi ndụ egwu, bụ nke bidoro ịmịta mkpụrụ.

Mana ka obere oge gara, isi ụlọọrụ ndịagha Naịjirịa wepụtara ozi ọzọ kwuo na ha amalitela inyocha ndịagha iri na isii.

Ozi ahụ Brigadier General Tukur Gusau wepụtara kwuru na nnyocha ahụ ga-agbakwasị ụkwụ n'usoro ọrụ ndịagha, ebe ha ga-emekwa ka ọhanaeze mara maka ihe niile ha chọpụtara.

N'ụbọchị Mọnde 26 Jenụwarị 2026 ka ndịagha Naịjirịa kwuru na ha emechaala nnyocha gbasara ndịagha iri na isii a nwuchiri n'ọnwa Ọktoba, 2025 maka ebubo ịkpa nkata nkwatu ọchịchị.

N'ozi Onyeisi ngalaba mgbasaozi n'ụlọọrụ ndịagha Naịjirịa bụ Major General Samalia Uba wepụtara, o kwuru na ha emechaala nnyocha ma zigaara ndị ""nna ha ukwu"" ihe ndị ha chọpụtara dịka ọ dị n'usoro ọrụ ha.

Ka o sina dị, ọ kpọghị aha ndịagha iri na isii ahụ, mana ọnụ na-ekwuchitere ndịagha sị na a chọpụtala ndịagha nwere atụmatụ ịkwatu gọọmenti Tinubu, ma kwuo na omume ha adabaghị n'usoro ọrụ e ji mara ndịagha Naịjirịa.

""Nnyocha anyị mere achọpụtala ụfọdụ ndịagha a na-ebo ebubo na ha nwere atụmatụ ịkwatu gọọmenti, bụ nke na-adabaghị n'usoro ọrụ ndịagha Naịjirịa,"" ka ozi ahụ kwuru.

O kwuru na ha ga-eburu okwu ahụ gaa n'ụlọikpe ndịagha, bụ ebe ha ga-ahụ na e nyere ndịagha ahụ ntaramaahụhụ ""dịka ọ dị n'iwu na usoro ụlọọrụ ndịagha.""

Kemgbe Naịjirịa kwụụrụ onwe ya dika mba n'Afrịka n'ụbọchị 1 Ọktoba 1960, ndịagha akwatuola ọchịchị n'oge dị iche iche, ha gụnyere:","bbc","Gịnị ga-eme ndịagha kpara nkata ịkwatu ọchịchị Onyeisiala Tinubu?","neutral","2026-01-30T21:01:18.127077Z","https://www.bbc.com/igbo/articles/c89q3plxz34o"
149,"3","2026-01-30T21:01:41.714850Z","bbc_igbo_0042","human-interest","igbo",21.979,"Ademola Lookman bụ nwaafọ Naịjirịa na-agbara otu egwu bọọlụ Atalanta na Super Eagles nke Naịjirịa.

Aha ya pụtara na nso nso a maka ndị ga-anata ihe nrite Ballon d'Or dịka ọ bụ naanị ya bụ onye Afrịka aha ya pụtara.

Na mkparịtaụka ya na BBC nwere, Lookman kọwara etu o si hapụ otu egwu bọọlụ Junior Lions nke mba England ma gafere n'otu egwu bọọlụ Super Eagles nke Naịjirịa.

O kwuru na otu egwu bọọlụ Super Eagles ji obi ha niile nabata ya ma na-egosikwa ya nnukwu ịhụnanya.

Dịka o siri kwuo, ha emechaghị nke ọma n'asọmpi AFCON gara aga na mba Aịvri Kost mana ha nwere ọnụnụokunoobi ime nke ọma karịa na nke ugbua.

Lookman kwukwara okwu gbasara onwe ya dịka ọ sịrị na ya bụ onye na-anọrọ onwe ya n'ihi na ọ naghị ekwu ọtụtụ okwu mana oge ọbụla ọ banyere n'ọgbọ egwuregwu, ọ na-acha ọkụ.

Cheta na Ademola Lookman sụnyere ọkpụ goolu atọ n'asọmpi Europa ikpeazụ bụ nke a kọwara dịka nke mbụ ya kemgbe afọ 1975.","bbc","Agamnihu m nwetara n’ihe karịrị afọ abụọ bụ nnọọ nke dị ezigbo mma - Ademola Lookman","positive","2026-01-30T21:01:41.714876Z","https://www.bbc.com/igbo/articles/cwy5gyp5qd8o"
150,"3","2026-01-30T21:06:43.932059Z","bbc_igbo_0043","news-reporting","igbo",299.99,"Ebe foto si,Ola Olukoyede/Instagram

Ụlọọrụ na-ahụ maka mpụ na nrụrụaka ego na Naịjirịa bụ EFCC ekwupụtala ihe mere  ikpe nrụrụaka ha ji n'aka ji egbu oge tupu o ruo n'ụlọikpe.

Onyeisi ụlọọrụ ahụ bụ Ola Olukoyede kọwara na ịkpụpụ ndị mmadụ n'ụlọikpe maka nrụrụaka, ọkachasị ndị a ma ama bụ nke e kwesịrị ime ezigbo nnyocha doro anya.

Ọ sị na ọ bụ nke a mere ikpe nrụrụaka ji egbu oge.

Olukoyede onye kwuru nke a mgbe ọ na-aza ajụjụ n'ụlọmgbasaozi Channels TV sịrị n'agbanyeghị na ụfọdụ nnyocha na-egbu oge tupu ọ pụọ ụlọikpe, na nke a apụtaghị na ụlọọrụ EFCC anaghị arụ ọrụ ya.

N'okwu ya, ""Tupu abalị abụọ agachaa, enwere m ike ime nnyocha ma kpụpụ onye omekome ịntanetị nke bekee kpọrọ 'cyber criminal n'ụlọikpe"".

""Mana ya bụrụ ndị ndọrọndọrọ ọchịchị, ndị ụlọọrụ ọha maọbụ onye a ma ama mere nrụrụaka, ọ na-egbu oge, agaghị m aga ụlọikpe mgbe m na-adịbeghị njikere.""

Ebe foto si,Ola Olukoyede/Instagram

Kemgbe afọ 2003 e guzobere EFCC, gọọmenti yere ha ọrụ pụrụiche iji belata mmetụta ọjọọ nke mpụ ego nakwa nrụrụaka na Naịjirịa.

EFCC nwere ikike ime nnyocha, ịkpụpụ onye a na-enyo maka mpụ na nrụrụaka ego n'ụlọikpe nakwa ịnapụta ego e zuru ezu.

Mgbochi:Ọ bụ ọrụ ụlọọrụ Efcc igbochi ihe ọ bụla ga-ebute mpụ na nrụrụaka ego.

Nnyocha:Efcc nweta mkpesa gbasra onye mere nrụrụaka, ọ bụ ọrụ ha ime nnyocha gbasara ya ma nweta ihe akaebe gosiri na onye ahụ mere ụdị nrụrụaka ahụ.

Ikpụpụ n'ụlọikpe: Ka EFCC nwetachara akaebe na onye ahụ mere nrụrụaka, ọ bụ ọrụ ha ikpụpụ onye ahụ n'ụlọikpe.

Ọ nọghị ụlọọrụ EFCC n'aka ịma onye a na-enyo enyo ikpe. Ọ bụ ụlọikpe ka ọrụ a dị n'aka. Ụlọikpe nwere usoro ha ji ama onye a na-enyo enyo ikpe.

Mmadụ abụọ ndị ụlọọrụ EFCC jidere ma kpụkpụ ụlọikpe na nso nso a nke na-eweta isi ọwụwa bụAbubakar Malami, onye bụbụ Nnukwu Ọkaiwu Naịjirịa n'oge ọchịchị Onyeisiala Muhammadu Buhari,Chris Ngige bụbu minista hụrụ maka ndị ọrụ,Stella Oduah bụbụ minista hụrụ maka njem ụgbọelunakwaYahaya Bello bụbu gọvanọ Kogi steeti.

Chetakwa na n'ime afọ 2024, Olukayode fooro ntụtụ taa na ya bụrụ na ọ kpụpụghị Yahaya Bello n'ụlọikpe, ọ ga-agba arụkwaghịm.

A kpụpụrụ Yahaya Bello n'ụlọikpe maka ebubo ndị gụnyere mpụ ihe onwunwe nke ọnụego ya ruru otu narị ijeri naịra na iri (110 billion naira), njehie na mpụ ego ruru ijeri naira iri asatọ na ụma abụọ (80.2 billion) nakwa ebubo ndị ọzọ.

Cheta na ụlọọrụ EFCC boro Abubakar Malami ebubo nrụrụaka na mpụ ndị ọzọ dị iche iche.

Ebe foto si,Yahaya Bello/Facebook

Olukayede kwuru n'afọ 2024 na ọ ga-eme ihe niile ya maara iji hụ na onye bụbu gọvanọ Kogi steeti gara n'ụlọikpe ma taa ahụhụ dịrị njọọ ya, mezuru nkwa ya ma kpụpụ Bello n'ụlọikpe.

Tupu Yahaya Bello abịa zara ọnụ ya n'ụlọikpe, e nwere ọtụtụ nsogbu dapụtara mgbe ahụ, ọkachasị mgbe e boro onye nọchiri ya na steeti ahụ dịka oge ọchịchị ya gara bụ Usman Ododo ebubo igbọchi nnyocha ndị EFCC na-eme.

Akụkọ kwuru na Ododo ji ụgbọala ya nakwa ndị nchekwa ya bịa kpọpụ Bello n'ụlọ ya dị n'Abuja mgbe ndị ụlọọrụ EFCC bịara ịnwụchi ya.

Olukoyede sị na o mezuola nkwa ya, na ọ dịziiri ụlọikpe ime ihe ndị ọzọ fọrọ afọ.

Ebe foto si,Ola Olukoyede/Instagram

Cheta na nso nso a, ndị mmadụ nakwa ụfọdụ ndị ndọrọndọrọ ọchịchị na-ebo EFCC ebubo na gọọmenti nọ n'ọchịchị ji ha emegide ndị otu pati chọrọ iweghara ọchịchị nakwa ndị ọzọ gọọmenti hụtara ka ndị iro ha.

Mana mgbe onyeisi ụlọọrụ EFCC na-aza ajụjụ ndị ụlọmgbasaozi Channels jụrụ ya gbasara nke a, Olukoyede kwuru na ebubo ahụ abụghị eziokwu.

O nyere ọmụmatụ maka ikpe onye bụbu Nnukwu Ọkaiwu Naịjirịa bụ Abubakar Malami, onye boro na EFCC kpụpụrụ ya n'ụlọikpe maka njikọ ya na otu ndọrọndọrọ ọchịchị ọzọ.

""Ọ dịghị ihe nkeonwe dị n'etiti EFCC na Malami"".

""Ya bụrụ na Naịjirịa ga-adị mma ma gaa n'ihu, anyị niile ga-ekwenye na ọgụ a na-alụ megide mpụ na nrụrụaka bụ nke onye ọbụla ga-etinye aka n'ime ya,"" ka Olukoyede kwuru.","bbc","EFCC: Gịnị mere ụfọdụ ikpe nrụrụaka ji egbu oge?","neutral","2026-01-30T21:06:43.932085Z","https://www.bbc.com/igbo/articles/cpqyewn24v7o"
151,"3","2026-01-30T21:18:07.762384Z","bbc_igbo_0044","news-reporting","igbo",680.438,"Ọkaikpe Maryam Aliyu Hassan nke Ụlọikpe ukwu dị n'Abuja eyigharịala Ikpe Chris Ngige bụbu mịnịsta na-ahụ maka ndị ọrụ na Naịjirịa n'ụbọchị Fraịde abalị iri abụọ na itoolu nke ọnwa Jenụwarị 2026 amaka ebubo nrụrụaka ụlọọrụ EFCC boro ya.

Nke na-abịa dịka ụlọọrụ EFCC kpọrọ onye akaebe ha aha ya bụ Pedro Chele bụ onye ji ego achụ ego ma bụrụkwa onyeisi ọrụ n'ụlọọrụ Imanihad Nigeria Ltd.

Cheta na EFCC nwụchiri ma kpụpụ Ngige ụlọikpe maka ebubo iji ọkwa ya dịka onye na-elekọta ngalaba 'Nigeria Social Insurance Trust Fund (NSITF) n'agbata ọnwa Septemba afọ 2015 na ọnwa Mee afọ 2023 lee anya n'ihu were nye ọrụngo ego ya dị ijeri naira abụọ na ụma abụọ(₦2.2 bn).

Ọkaikpe Hassan kwuru na ọ bụ n'ụbọchị Fraịde ka ndị ọkaiwu na-anọchiteanya Ngige ga-enwe ohere gbaa onye akaebe ahụ ajụjụ.

Ụlọikpe Ukwu nke Isi Obodo dị n'Abuja enyela onye bụbu Minista ndị ọrụ bụ Chris Ngige beelụ.

Ọkaikpe Maryam Aliyu Hassan kwupụtara nke a n'ụbọchị Tọzde 18 Disemba, 2025 oge ọ na-achabi ikpe n'akwụkwọ Ngige tinyere ka e nye ya beelụ n'izuụka gara aga.

Cheta na EFCC nwụchiri ma kpụpụ Ngige  ụlọikpe maka ebubo iji ọkwa ya dịka onye na-elekọta ngalaba  'Nigeria Social Insurance Trust Fund (NSITF) n'agbata  ọnwa Septemba afọ  2015 na ọnwa  Mee afọ 2023 lee anya n'ihu were nye ọrụngo ego ya dị ijeri naira abụọ na ụma abụọ(₦2.2 bn).

EFCC nyere Ngige beelụ n'oge mbụ ha nwuchiri ya n'ọnwa Septemba, 2025 mana minista ahụ jụrụ iweghachi akwụkwọ njirimara ya n'ụbọchị a kara aka, bụ nke mere ha jiri nwuchigharịa ya n'ụbọchị 10 Disemba, 2025.

Oge ọ na-achabi ikpe, Ọkaikpe Maryam kwuru na Ngige ga-erubeisi n'ọnọdụ EFCC jiri nye ya beelụ na mbụ, ma kwuo na ọ ga-akpọta ndị akaebe abụọ.

Dịka ọ chabichara ikpe ahụ, Ọkaikpe Hassan kwupụtara ụbọchị 28 na 29 Jenụwarị, 2026 dịka mgbe a ga-amalite ikpe Ngige maka ebubo nrụrụakaego EFCC boro ya.

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

Ụlọikpe Ukwu nke Isi Obodo dị na Gwarimpa n'Abuja ekwupụtala 18 Disemba, 2025 dịka ụbọchị a ga-achabi ikpe n'arịrịọ beelụ Chris Ngige.

Ọkaikpe Maryam Aliyu Hassan kwupụtara nke a n'ụbọchị Mọnde 15 Disemba, 2025 oge ọ nụchara nrụrịtaụka ndị Ọkaiwu nọchitere anya Ngige na ụlọọrụ EFCC.

Onye nnọchiteanya Chris Ngige bụ Ọkaiwu Patrick Ikwueto rịọrọ ụlọikpe ahụ ka ha nye onye ahụ bụbụ Minista na-ahụ maka ndị ọrụ beelụ n'ihi afọ ole ọ dị nakwa ọnọdụ ahụike ya.

Ikwueto kwukwara na Chris Ngige agaghị eri mbọmbọ ma ọ bụrụ na ụlọikpe nye ya beelụ.

Mana Ọkaikpe EFCC bụ Sylvanus Tahir gbara ụkwụ megide nke a, ma kwuo na Chris Ngige nwereike iri mbọmbọ ma gbagaa mba ofesi ma ọ bụrụ na e nye ya beelụ.

Oge ọ nụchara arụmarụ ndị Ọkaiwu abụọ ahụ, Ọkaikpe Maryam Hassan kwupụtara ụbọchị Tọzde 18 Disemba 2025, dịka mgbe a ga-achabi ikpe gbasara arịrịọ beelụ Ngige.

Cheta na mgbe ikpe ahụ chọrọ ibido ka Ọkaiwu na-anọchịteanya ụlọọrụ Economic and Financial Crime Commission (EFCC) bụ Slyvanus Tahir si n'aka onye ọrụ ya rịọ ụlọikpe ka e chere ya, nye ya nkeji iri na abụọ ka o nweeike rute n'ụlọikpe maka na o nwere ihe ndọghachiazụ n'okporoụzọ.

Ka ikpe ahụ mechere bido, Ọkaikpe Maryam Aliyu Hassan nụrụ ihe EFCC na-ekwu nakwa okwu Ọkaiwu na-anọchịteanya Chris Ngige tupu o kwupụta ụbọchị ọ ga-enye mkpebi banyere inye Ngige beelụ.

Ọkaikpe Maryam Aliyu Hassan enyela iwu ka e jichie onye bụbu Minista na-ahụ maka ndị ọrụ bụ Chris Ngige n'ụlọmkpọrọ dị na Kuje.

Nke a mere n'ụbọchị Fraịde 12 Disemba, 2025 oge ụlọọrụ EFCC kpụpụrụ Ngige n'Ụlọikpe Ukwu nke Isi Obodo dị na Gwarimpa, Abuja n'ihi ebubo nrụrụakaego.

Ọkaikpe Aliyu Hassan kwuru na minista ahụ ga-anọgodu n'ụlọmkpọrọ Kuje ruo ụbọchị a ga-anụrụ arịrịọ beelụ ya.

Ka o sina dị, Hassan kwupụtara Mọnde 15 Disemba, 2025 dịka ụbọchị a ga-elebara okwu ahụ anya.

Ngalaba na-ebu agha megide nrụrụaka bụ Economic and Financial Crimes Commission (EFCC)  were ike ịkpụpụ Dkta Chris Ngige bụbu Minista na-ahụ maka ọrụ ụlọikpe maka ebubo a mabeghị.

Dkta Chris Ngige rụrụ ọrụ mịnịsta ahụ n'oge ọchịchị  Muhammadu Buhari bụbu Onyeisiala Naịjirịa.

Nke a na-abịa dịka Ngige gosipụtara ịtụnanya etu e si wakpo ụlọ ya ma nwụrụ ya ụbọchị Wenezde 'na-agbanyeghị na ya na ha na-akpa.

N'ụbọchị Wenezde ka ndị ọrụ EFCC ruru mmadu iri abụọ wakporo ụlọ Ngige dị n'okporoụzọ 'Justice Mohammed Bello Road' n' Asokoro, Abuja gaa nwụrụ ya.

N'ozi ọnụ na-ekwuru Ngige bụ Fred Chukwueloba wepụtara ụbọchị Tọzde, ọ gbaara ama a sị, ""na Dkta Chris Ngige egosighị ịtụnanya etu e si nwuchie ya na-gbanyeghị na ya nweburu ohere isi n'ụlọ ya na-abịa maka okwu ya na ụlọọrụ ahụ.""

""O kwere ghọta na a ga-akpụpụ ya ụlọikpe oge ndị ọkaiwu ya ga-enwe ohere ịzatara ya ọnụ ya ma wnetara ya ohere isi n'ụlọ ya na-abịa ikpe ya.""

Chukwuelobe gara n'ihu kọwapụta ihe ndị mere tupu ndị EFCC awụchie n'ụlọ ya ""ka ndị agha na-aga ọgụ"" n'ụbọchị Wenezde.

""Ndị ọrụ EFCC ruru 20 si mpaghara Wuse wuchiri ụnyahụ ka ndịagha na-aga ọgu ma kpụrụ Dkta. Ngige pụọ.""

""E nyeghị ya ohere igbanwe uwe o ji nọrọ n'ụlọ ya kama ha kpụrụ ya n'ime akwa o ji ehi ụra abalị, dịka onye ezinaụlọ ya si kwuo.""

O kwuru na Ngige  nweburu ohere isi ụlọ abịa maka okwu  ya na EFCC nwere tupu anwụchie ya ụbọchị Wenezde ma gwa ya ka o weta akwụkwọ njem ya.

Chukwuelobe kwuru na Ngige gawaburu njem nleta ahụike na mba Amerịka mana kwụsịtụ na Briten ebe o nọ akwụkwọ njem ya efuo nke mere ka ọ kwụsị njem ya ma nata akwụkwọ n'ụlọ nnọchiteanya Naijiria na Briten bụ nke o ji lọta Abuja.

""Ka ọ lagachiri Abuja, Ngige dere akwụkwọ ozi ọ chọrọ iwegara EFCC ịgwa ha maka akụkwọ njem ya furu efu, na ya enweghị akwụkwọ ya ga-ewetara ha tupu a kpụrụ ya.""

Akụko na-eru anyị ntị ugbua na-ekwu na ṅgalaba na-ebu agha megide nrụrụaka bụ Economic and Financial Crime Commission(EFCC) anwụchiela onye bụbụ Minista na-ahụ maka ọrụ bụ  Dkta Chris Ngige.

A nwụchiri Ngige n'ụlo ya dị n'okporoụzọ 'Justice Mohammed Bello Road' n' Abuja n' ụbọchị Wenezde.

Akụkọ na-efegharịbụ kwuburu na ndị ntọ tọọrọ Ngige n'ụlo ya dị n'Abuja  n'abalị Wenezde.

Mana ọnụ na-ekwuru Ngige bụ Fred Chukwuelobe bụ onye gbara ama n' akụkọ ahụ na-efegharị bụ ụgha.

N'ozi o wepụtara n'akara ọbaozi ya na Facebook n'abalị Wenezde, Chukwuelobe sịrị, "" Ana m enweta  oku n'aka ndị enyi na ndị ntaakụkọ n'otu awa gara aka bụ ndi na-ajụ ma ọ bụ eziokwu na a tọọrọ Dkta Ngige bu bụ Minista na-ahụ maka ọrụ. Ngige na ndị ECC nọ, A tọghị ya.""","bbc","Ụlọikpe ukwu dị n'Abuja eyigharịala ikpe Chris Ngige","neutral","2026-01-30T21:18:07.762413Z","https://www.bbc.com/igbo/articles/cgmnxx9997jo"
152,"3","2026-01-30T21:28:16.337246Z","bbc_igbo_0045","news-reporting","igbo",607.085,"Asọmpi Africa Cup of Nations agba nke iri atọ na ise ya ga-amalite na mba Moroko  n'ụbọchị Sọnde 21 Disemba, 2025 ruo Sọnde 18 Jenụwarị, 2026.

Mba Moroko na-atụ anya ibute iko ọzọ kemgbe afọ 1976 bụ oge ikpeazụ ha butere ya ebe Mohamed Salah na-atụkwa anya na ya na mba Ijipt ga-ebute iko ọzọ kemgbe afọ 2010 ha butere ikpeazụ.

E nwere ọtụtụ ndị bọọlụ a ma ama mana BBC Sport Afrịka lebanyere anya na mmadụ isii a.

Dịka a na-ekwu na onye ndu ha nakwa onye bụ tuuru ugo dịka onye kacha agba bọọlụ n'Afrịka bụ Achraf Hakimi na-agba mbọ ịdị njikere maka asọmpi a, mba Moroko na-achọ onye ọzọ ga-enye ha olileanya

Brahim Diaz na-agbara Real Madrid bọọlụ nyere goolu asaa n'asọmpi iji tozuo maka isonnye n'Afcon 2025, mana ọ bụ Azzedine Ounahi na-agba etiti ka a na-ekwu na ọ ga-achawa n'asọmpi a.

Onye nwetere ozuzu na Mohammed VI Academy, Ounahi tara ahụhụ na Marseille oge ọ gara ebe ahụ ka a gbachara asọmpi iko mbaụwa na 2022.

Nwaamdị a gbara afọ 25 bụ onye kwụ n'ọkụ ugbua kemgbe ọ gara Girona n'ọnwa Ọgọst.

Moroko ga-ezute Komoros, Mali na Zambịa n'otu A. Ha bụ ndị isi kara aka tinyere na ochee goolu ha bụ Yassine Bonou na Youssef En-Nesyri kwụkwara n'ọkụ - mana ọ bụ Ounahi ga-achawapụ ma ọ bụrụ na Hakimi agaghị esonye n'asọmpi a?

Ọ bụ kachasị nye goolu n'asọmpi iji tozuo maka asọmpi iko mba ụwa.

Amoura na-agbara Wolfsburg bọọlụ enyela goolu 11 n'asọmpi 8 ọ sọọrọ Ọljirịa kemgbe ọnwa Maachi nke gụnyere goolu o nyere oge ha zutere Mozambik.

Nke a mere ka a na-ahụta ya dịka a kwaa akwụrụ mba Ọljirịa.

Riyad Mahrez bụkwa onye ọzọ kara aka n'Ọljirịa tinyekwara ezi nghọta dị n'etiti ya na Amoura.

Ọljirịa ga-ezute Sudan, Bokịna Faso na Ekwitorịal Gini n'otu E.

Nwaamadị na-agbara otu egwu bọọlụ Galatasaray bọọlụ bụ onye a ma ama ma bụrụ onye e kwuru na ọ ga-enyere Naịjirịa aka n'asọmpi a nke ukwuu.

Super Eagles Naịjirịa bụ naanị akara anọ ka ha nwetara oge nwaamdị dị afọ 26 na-anọghị na asọmpi ha ụfọdụ.

Osimhen dị oke mkpa nye onye nkụzi Eric Chelle. DR Kongo meriri Naịjirịa maka na e wepụrụ ya n'asọmpi ahụ ha sọrọ n'ọnwa Nọvemba.

Naịjirịa butere ikop Afcon ugboro atọ n'oge gara, ga-azute Tanzanịa n'asọmpi mbụ ha tupu ha ezute Yuganda na Tunisịa n'otu C.

Sadio Mane bụ ọkaibe n'otu egwu bọọlụ a meriri n'asọmpi Afcon afọ 2021, ebe Iliman Ndiaye na Ismaila Sarr na-agba asọmpi EPL bụ mmadụ abụọ nyeere ha aka nweta ọtụtụ goolu.

Mana ihe nwereike ịgbanwe maka na nwatakịrị a bụ Ibrahim Mbaye na-akpa ike dị egwu dịka Senịgal ga-ezute Bọtswana, DR Kongo na Benin n'otu D.

Ọ gbaara otu ntorobịa mba Frans bọọlụ n'oge gara aga ma bụrụ onye na-esgi ike ya n'otu ehwu bọọlụ Paris St-Germain dịka ọ malitere asọmpi ha na Barcelona.

Oge mbụ Mbaye gbaara Senịgal bọọlụ bụ oge ha zutere Brazil n'ọnwa gara aga.

Ndị a maara dịka 'The Cranes' alaghachitela n'Afcon ọzọ kemgbe afọ 2019 oge a gbapụrụ ha n'agba nke abụọ asọmpi ahụ, dịka ha na-akwado ịchịkọba asọmpi ahụ na 2027.

Otu egwu bọọlụ a nke Paul Put bụ onye nkụzi ha, gbara ndị nke abụọ n'asọmpi iji tozuo maka asọmpi iko mbaụwa ebe ọ bụ Rogers Mato kacha nyere ha goolu.

Nwaamadị a gbara afọ 22 nyere goolu abụọ oge ha meriri mba Mozambik na Septemba ma bụrụ onye na-apụ ọkụ n'otu egwu bọọlụ Vadar nke mba Masedonịa.

Yuganda ga-ezute, Naịjirịa, Tunisia na Tanzanịa n'otu C..

Ha nwere olileanya na Mato ga-enyere ha aka ruo agba nke abụọ n'asọmpi a.

Mozambik na-eme njem mpaghara ugwu Afrịka n'agbanyeghị na ha erubeghị agba nke abụọ n'ugboro ise ha gbara asọmpi Afcon.

Mana nke a bụ oge mbụ ha nwere onye na-agba bọọlụ na Premier League mba Ịngland. Reinildo bụ onye mba Mozambik mbụ na-agba asọmpi EPL dịka o hapụrụ Atletico Madrid banye otu egwu bọọlụ Sunderland na Julaị.

Nwaamadị ahụ gbara afọ 31 enyerela aka kwalite Sunderland nke mere Tico Tico jiri kọwaa ya dịka a kwaa ọ kwụrụ nke otu egwu bọọlụ ahụ.

Tico Tico gwara BBC na ọ bụ onye nchịkọta na nhazi doro anya nke bụ ihe na-enyere otu egwu bọọlụ ọbụla aka.

Mozambik na mba Ivori Kost, Kamerun na Gabọn nọ n'otu F.","bbc","Ndị ọgba bọọlụ isii a na-ele anya ga-amụke ka ọkụ n'Afcon 2025","neutral","2026-01-30T21:28:16.337273Z","https://www.bbc.com/igbo/articles/ckgml99d297o"
153,"3","2026-01-30T21:28:28.855000Z","bbc_igbo_0046","news-reporting","igbo",10.899,"""N'ụbọchị Dizemba 8 ka m gwara unu ka unu gwa ndị niile ikpe a gbasara (dịka Gọọmenti Naịjirịa na ụlọọrụ mkpọrọ bụ Nigeria Correctional Service) ka ha mara maka ekpere a."" Ọkaikpe Omotosho.

""O nweghị ihe gosiri na e mere etu m ji kwuo,"" Ọkaikpe Omotosho. ""N'ihi nke a akwụkwọ ikpe Nnamdi Kanu a enweghi enweghi ikike ziri ezi""

Lee ihe ndị Demdoo Asan sị mere o jiri wepụ aka ya n'ikpe Nnamdi Kanu

Ọkaikpe Omotosho nabatara nsepụaka Demdoo Asan na Legal Aid n'okwu Nnamdi Kanu.

Mana onye ndụ Ipob bụ Nnamdi Kanu n'onwe ya abịaghị ụlọikpe maka ikpe a taa.

Onyendu otu Indigenous People of Biafra (Ipob) bụ Nnamdi Kanu ga-aga n'ụlọikpe n'ụbọchị Tuzde 27 Jenụwarị, 2026 dịka a ga-amalite ileba anya n'akwụkwọ o tinyere ka a kpọgaa ya ya n'ụlọmkpọrọ ọzọ.

Na Dizemba 8 2025 ka ọ gara n'ụlọikpe ma rịọ kaụlọikpe si na Sokoto kpọgaa ya n'ụlọmkpọrọ dị n'Abuja maọbụ Nasarawa steeti.

Kanụ rịọrọ arịrịọ a site n'ọnụ onye nnọchiteanya ya bụ Demdoo Asian, nke otu Legal Aid Council.

N'oge gara aga ka Ọkaiwu Nnamdi Kanu bụ Aloy Ejimakor gwara BBC na ha ga-aga ụlọikpe mkpegharị ikpe iji gbaghaa ikpe a mara onyendu Ipob ma tụọ ya nga mkpụrụ ọka.

Cheta na ọ bụ n'ubọchị 20 Nọvemba, 2025 ka Ọkaikpe James Omotosho nke Ụlọikpe Ukwu Etiti dị n'Abụjamara Nnamdi Kanu Ikpe ma tụọ ya nga n'ụlọmkpọrọ dị na Sokoto.

End of Gụọ maka ikpe Nnamdi Kanu na ihe ndị so ya

BBC Igbo nọ n'ụlọikpe iwetere unu ka akụkọ a si aga","bbc","Nnamdi Kanu ga-anọrịrị n'ụlọmkpọrọ Sokoto Steeti - Ọkaikpe James Omotosho","neutral","2026-01-30T21:28:28.855026Z","https://www.bbc.com/igbo/articles/c4g40x0yyw2o"
154,"3","2026-01-30T21:28:39.647886Z","bbc_igbo_0047","news-reporting","igbo",9.245,"Ụlọikpe dị na Lọndọn ekwuola na Diezani Alison-Madueke bụbu mịnịsta mmanụ agbidi na Naịjirịa, naara aka azụ ma mee nrụrụaka dị iche iche nke gụnyere ịzụ ụlọ n'UK.

Ụlọikpe ahụ boro Madueke ebubo iji ego o nwetara site na nrụrụaka zụọ ụlọ na m aghara Buckinghamshire ma zụọ ọtụtụ ihe ndị ọzọ dị oke ọnụahịa na Harrods.

Ụlọikpe Southwark Crown kwuru etu Alison-Maduke bụ minister mmanụ agbidi na Naịjirịa site na 2010 ruo 2015, si biri n'UK ma nweta ndị ọrụ dị iche iche nke ọ bụ ego o nwetara na nrụrụaka ka o ji akwụ ha ọgwụ.

Alison-Madueke gọnarịrị ebubo nrụrụaka ndị a niile ụlọikpe boro ya ma kwuo na aka ya dị ọcha.

Ikpe ya ga-aga n'ihu izuụka iri na abụọ.

End of Akụkọ ndị ọzọ gbasara Diezani Alison-Madueke

A kpụpụla onye bụbu Minista mmanụ agbidi na Naịjirịa bụ Diezani Alison-Madueke n'ụlọikpe Southwark Crown dị na Lọndọn, mba United Kingdom maka nnụrụ ikpe ya n'ebubo iri ngarị.

Ikpe a bụ nke a tụrụ anya ịmalite nke ọma n'ụbọchị 26 Jenụwarị 2026.

Alison-Madueke bụ Minista nwaanyị mbụ hụrụ maka mmanụ agbidi site n'afọ 2010 ruo 2015.

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

Ọ bụkwa nwaanyị mbụ bụ Onyeisioche otu jikọtara mba ndị na-ebupụ mmanụ agbidi bụ Organisation of Petroleum Exporting Countries (OPEC).

Madueke dị afọ 65 bụ onye e buuru ụzọ nwuchie na Lọndọn n'ọnwa Ọktoba 2015, mana e mechara gbapụta ya. Ọ gọnarịkwara ebubo isii e boro ya.

N'afọ 2023 ka ụlọọrụ na-ahụ maka mpụ na mba United Kingdom boro ya ebubo iri ngarị n'agbata afọ 2011 na 2015.

Ụlọọrụ ahụ sịrị ""na ha na-enyo enyo na Diezani Alison-Madueke ji ike mee ihe n'ụzọ na-ezighị ezi na Naịjirịa ma nata onyinye ego maka inye ọrụ ruru nde paụnd.

Dịka ha si kwuo, Diezani ritere uru otu narị puku euro £100,000 ($134,000), ụgbọala ọkwụọtọ ekele eze, iji ụgbọelu nkeonwe eme njem nakwa inwe ọtụtụ ihe onwunwe na Lọndọn nakwa ihe ndị ọzọ.

A na-atụ anya na ikpe ya a ga-amalite n'ụbọchị Mọnde 26 Jenụwarị ga-erụ izuụka iri maọbụ iri na abụọ.

Mmadụ abụọ ndị ọzọ a kpọrọ aha n'ikpe a bụ Doye Agama, onye nke bịara n'ụlọikpe site n'ihe oyonyoo nakwa Olatimbo Ayinde, onye nke bịara n'ụlọikpe na mmadụ.","bbc","Ụlọikpe Lọndọn ekwuola na Diezani Alison-Madueke naara aka azụ ma mee nrụrụaka dị iche iche","neutral","2026-01-30T21:28:39.647913Z","https://www.bbc.com/igbo/articles/c3wz7xdv5gno"
155,"3","2026-01-30T21:28:53.464418Z","bbc_igbo_0048","news-reporting","igbo",12.346,"Ebe foto si,Nigeria's Presidency

Dịka Onyeisiala Naijiria bụ Bola Tinubu dara n'ala n'Ankara ,Isiobodo Tọkị,  ya bụ ihe akpalitela okwu banyere ọnọdụ ahụ ike.

Tinubu gbara afọ 73, dara, kpọgharịa ụbochị Tuzde  n'emume nnabata ya dịka ọ gara ọgbakọ azụmahịa na nchekwa nke ya na ogbo ya nke Toki bụ Recep Tayyip Erdogan nwere.

Kemgbe  ya bụ ihe mere, okwu a kpụ n'ọnụ dịka ihe onyonyo gosiri ya na-efegharị na soshal midia bụ ọnọdụ ahụike Onyeisiala Tinubu.

Otu onye dọkịta bụ Obinna Aligwekwe kwuru na onye ọbụla, ọbụladị onye ahụ dị mma, nwere ike ịda ada, mana ugboro ole ọ daarala nakwa  ""etu Tinubu si daa na-arụtụ aka  na o nwelighị ike ịghọ onwe ya"" etu onye ahụ dị si aghọ onwe ya ma ọ dawa.

Onye ọzọ na-agba mbọ maka ikike dịịrị onye bụ Mahdi Shehu kwuru na ada ahụ gosiri na Tinubu ""adịghị ike"" isi mba fere mba.

Mana ndị nọ n'ọchịchị na ndị nkwado Tinubu hụtara ihe mere dịka ịhapụ uze, na-achụ nkapị.

Ọnụ na-ekwuru onyeisiala bụ Bayo Ọnauga kwuburu na Onyeisiala Tinubu ""kpọrọ ụkwụ n'igwe"",nke mere ka ọ daa  ""obere ada"".

Otu aka ahụ,  Onyeisi ụlọọrụ na-ahụ maka ụmụamala Naijiria nọ na mba ọzọ, NIDCOM bụ Abike Dabiri kwuru n' akara ọbaozi ya na X sị, ""Anọ m Ankara , ọ gbagwojuru ndị ọrụ gọọmentị ebe a anya na ya bụ ihe bụ ihe e jiri kpọrọ okwu n'akwụkwọ akukọ na akwụkwọ mgbasaozi intanetị na   Naijiria."" Otu onye n'ime ndị ọrụ gọọmnetị mba Tọkị si na 'ọ bụ ịda iberibe', na obi ụtọ na-akpa  ha etu njem Tinubu si mịta mkpụrụ.""

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

N'ọgbakọ ahụ, Naijiria na mba Tọkị nwere nkwekọrịta azụmahịa nke Onyeisiala mba Tọkị bụ Erdogan gwara ndị ntaakụkọ ga-eweta azụmahịa ego ruru ijeri dọla abụọ  manyere ihe na mba abụọ ahụ na-azụrịta ahịa ugbua.

Mba Tọki na-ebupu ụgbọelu, igwe e ji arụ ọrụ nakwa kemikalụ dị iche iche , ebe Naijiria na-ebupụ mmanụ agbịdị nakwa ihe ndị ewetara n'ubi.

Nke abụ nke abụọ Tinubu na-ada n'ọha. ọ dara n'abalị 12 nke ọnwa Juun afọ 2022.

Mana agbanyeghị nkwekọrịta ndị a, ihe ụmụ Naijiria kpụ n'ọnụbụ ọnọdụ ahụike onyeisiala ha.

Ihe onyonyo nkiri ahụ kwụsịrị dịka a na-ahụ ndị mmadụ ka ha na-enyere onyeisiala aka, mana mgbe sekọnd iri anọ na ise gachara, a setere Tinubu na Recep Tayyip Erdogan dịka ha na-aga n'akụkụ ibe ha.

Tinubu yiri ka o nweghị ihe merụrụ ahụ dịka onye enyemaka ya bụ Sunday Dare kwuru na o nwere ike ịga n'ihu na nzukọ abụọ ahụ.

Kekọrịta, Onyeisiala Tinubu 'nọ n'ọnọdụ dị mma' agbanyeghị na ọ dara n'oge emume nnabata ya na mba Turkey

Ebe foto si,Nigeria's Presidency

Naijiria so na mba ndị dị n'Afrịka nke onyeisiala ha  kachasị kaa nka.

Onyeisiala Bola Tinubu gbara afọ 73 kachasị mee okenye.

Onyeisiala  Paul Biya nke  Kamerun bụ ya kachasị ka nka dịka ọ gbara afọ 92 bụ ye kachasị kaa nke  dika ọ gbara afọ 83, ebe be Onyeisiala John Dramani Mahama nke Gana bụ onye kachasị obere na ndị okenye dị a dịka gbara  afọ 67.

Ada Tinubu dara abụghị mbụ onye nọ n'ọkwa onyeisiala na-ada mbụ n'ọha.

N'afọ 2019, Onye bụbụ Onyeisiala Naijiria bụ Muhammadu Buhari dara n'oge ọ gara ọgbakọ achụmnta vootu ndí APC na Lokoja ,isiobodo Kogi steeti.

N'afọ 2023, Onye bụbu onyeisiala mba Amerịka bụ Joe Biden kpọrọ ihu n'aka na mmemme mpụta n'ụlọakwụkwọ nke ụlọ ọzụzụ ndịagha ụgbọelu  Amerịka a kpọrọ,'US Air Force Academy'.

N'afo 2015, onye bụbụ onyeisiala mba Zimbabwe bu Robert Mugabe dara  oge ọ na-agwa ndị nkwado ya okwu n'ọdọụgbọelu 'Harare International Airport' dịka o si ọgbakọ 'African Union' e mere na mba Etiopịa lọta.

N'afọ 2004, onye bụbụ Onyeisiala mba Cuba bụ Fidel Castro dara ma gbajie ụkwụ dịka o kwuchara okwu n'ọha na-alaghachi n'oche ya.","bbc","Etu ada Tinubu dara na mba Tọki si kpalie okwu banyere ọnọdụ ahụike ya","neutral","2026-01-30T21:28:53.464445Z","https://www.bbc.com/igbo/articles/c4g5819npgro"
156,"3","2026-01-30T22:07:45.235982Z","bbc_igbo_0049","news-reporting","igbo",2329.615,"Onyeisi otu bọọlụ Super Eagles Naịjirịa bụ Troost-Ekong kwuru na i meri Asọmpị AFCON nke 2023 ga-abụru ya na Naịjirịa niile ihe anụrị.

Ugo Naịjirịa ji penaliti merie Bafana Bafana Saụt Afrịka nke nyere ha ohere ịgba bọọlụ nke ikpeazu a ga-agba ụbọchịụka n' Abidjan.

Naịjirịa na Aivịrị Kost ga-ezute onwe ha n'asọmpi nke ikpeazu n'Elekere Asatọ nke abali (20:00GMT) nke abalị 11 nke ọnwa Febụwarị,afọ 2024.

Naịjirịa ruru agba ikpeazu n'AFCON kemgbe 2013.

Troost-Ekong gwara BBC Sports sị, ''A na-ebuzo rọọ nrọ maka ihe dị etu a, tupu o mee.''

""Ahụla m ya ugboro ole na ole. Ihe m na-eche bụ ka m nọrọ mgbe ọ ga-abịa na- mmezu n'Ụbọchịụka''.

Naịjirịa esoghị na ndị gbara ọfụma na mbido asọmpị a .

Ha gbakwara ọnyụpa na bọọlụ ndị ha gbara na mbido asọmpi itozu maka ịko mba ụwa nke 2026.

Etu o si gbata kwụrụ, Naịjiria so na ndị kachasị gba bọọlụ  ọfụma n'asọmpị a dịka a gbapụcharala ndị burula iko a  ugboro asaa dịka Senegal, Moroko na Ijipt.

Onye nchịkọta otu bọọlụ Naịjirịa bụ Jose Peseiro kwuru na o teela okwukwe ya dị na ndị nke ya.

Onye nchịkọta 'Super Eagles' gwara BBC Sport sị,""Mgbe m natara ọrụ a ka kwuru na m ga-emerị asọmpị AFCON.''

""A maghị m na o nwere ndị kwetara ihe m na-ekwu mana o teela m kwetara na ya.''

""Ọ kabeghị nwee ihe anyị meriri, anyị chọrọ imeri  n'Afcon''

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

Mgbe ọ dịka Naịjirịa a chọrọ imeri Saụt Afrịka n'ime Nkeji 90  ka Ekong ji penariti nye goolu n'agba nke abụọ mana os ighị etu ahụ mee.

Victor Osimhen chere na ya emezuorola ya Naịjirịa goolu abụọ ka o foro obere oge ka a gbacha mana ụwa adịghị ka e si che.

Atụghịarịrị ma nye penaliti n'aha Bafana Bafana site n'ihe onyonyo e kiriri gosiri.

Peseiro kwuru sị, ''Nkagbu a kagburu goolu anyi bụ ihe kwesiri.''.

''Mana n'obi anyị, anyị chere na e megidere anyị maka na o mere ka anyị nọrọ na 1 - 1 tupu amalite ịgba penariti''

Ọ fọrọ nwantịị ka Khuliso Mudau bụ onye bọọlụ Bafana Bafana nye Saụt Afrịka mmeri n'agba nke abụọ n'oge ntụkwasa e nyere ha mana o meghị etu ahụ.

Calvin Bassey gwara BBC Sport sị, ''Nke a kpọrọ-akpọ, n'obi m anyị gosiri ụwa ihe anyị bụ n'ezie.''

''Ihe o gosiri bụ na anyị zuru ""kaemee', anyị kwesiri iga n'iru ma nwe okwukwe n'ime onwe anyị''.

''Saụt Afrịka bụ otu bọọlụ chịkọtara onwe ha nke ọma, o bu ihe mgbagọjuanya na anyị ji penaliti merie ndị dị otu ahụ.''

''Ekele dịrị ndị niile katara obi gbaa penariti ahụ.""

""Ọ dịghị ofele ị gba penariti n'oge obi mkolopu anyị nọ n'ime ya mgbe ahụ.''

Onye ocheegoolu bụ Stanley Nwabali ritere ọ kachasị gba bọọlụ n'asọmpi nke taa site n'iche bọolụ Mokoena na Envidence Makgopa, nke mere na goolu Kelechi nyere Naịjirịa mmerị.

''Ituruugo dịka ọ kachasị gba bọolụ n'egwuregwu taa ma nwete ọhiere i gba bọọlụ nke ikpeazu n'Asọmpị a bụụrụ m ekpere a zara-aza.'' Nwabali bụ onye na-agbaara otu bọọlụ Saụt Afrịka kwuru.

Ekele diri ndị ndu anyị, mgbe ọ bụla erụrụ na penaliti, ha na-edum ọfụma''

Ka e merichara ha site na penaliti, Saụt Afrika laghachiri jee chee echiche ndụ ha.

Bafana Bafana turugo dịka ndị nke nọ n'ọkwa nke abụọ  n'afọ abụọ gara-aga mana n'afọ 2000 ha pụtara dịka ndị nke atọ.

Bọọlụ ha na Ugo Naịjirịa gbara na Wenezde bụ  izizi ha na-agba osote egwuruegwu ikpeazu kemgbe afọ iri abụọ na anọ .

Onye otu bọọlụ ha bụ Aubrey Modiba gwara BBC Sport Afrịka ''Anyi gbara mbọ na mbido Asọmpị a rụọ n'njedebe''

''Anyị gbara mbọ sata gọọlụ enyere anyị ma hụ na-enyere oge ntụkwasa n'agbanye na anyị enweteghị ọhiere imezụ ihe anyị chere''

''Ọbụ eziokwu na obi adighị anyị mma, mana onweghị ihe anyị ga-eme maka na penaliti abụghị ihe mmadụ ga-akata ihe ga-eme, n'hi nke a anyi anaghị ata onwe anyị ụta''

''Anyị esila na nke a mụrụ akọ, anyị ga-akwadọ maka Asọmpị ndị ọzo di n'niru''

Modiba na-a gbaara 'Mamelodi Sundowns' dị na 'Pretoria', ha meriri Asọmpị ''African Football League'' bụrụkwa otu zụlitere ọtụtụ ndị ọgba bọọlụ Saụt Afrịka.

Modiba gbara afọ 28 nwere okwukwe na bọolụ  ha gbara n'Aịvịrị Kost ga-akwalite mmuo ndị obodo ha n'ihe gbasara agba m bọọlụ.

''Ndị na-bụghị ndị Saụt Afrịka nwere ntụkwasa obi n'anyị maka na ha hụru etu anyị si a gba mana abata na baanyị , anyị a naghị enweta nkwado dị etu a, ọ maala anyị.'' o kwuru.

Ya mere anyị jiri gbambọ luo ọgụ dị na ya, maka na anyị ma na ndị baanyị enweghị ntụkwasaobi n'anyị''.

''Mana anyi nwere okwukwe n'ime onwe anyị , anyi ma na ụwa na-ekiri bọọlụ anyị na-agba, ha hụrụ etu anyị si agbalị, enwere m okwukwe n'otu bọọlụ a, a ma m na ihe dị mma ga-esi na ya pụta otu ubọchị''

Mara na Saụt Afrịka na Kongo ga-achipụya maka ọkwa nke atọ n'ụbochị Satọde n'Abidjan  n'elekere asatọ (20: 00 GMT)","bbc","Afcon 2023: A rọrọ m nrọ ka anyị meriri Asọmpị a","neutral","2026-01-30T22:07:45.236008Z","https://www.bbc.com/igbo/articles/cmjgzr27j38o"
157,"3","2026-01-30T22:09:26.336902Z","bbc_igbo_0050","news-reporting","igbo",95.165,"Nwamadị a ma ama n'ụwa niile na-eme ihe nkiri Bekee kpọrọ 'content creation', onye a maara dịka IshowSpeed, abụrụla onye ọtụtụ ndị ntoroọbịa na ndị nkwado ya n'Afrịka na-ekwu maka ya dịka ọ na-eme njem na mba Afrịka iri abụọ (20).

Oge IshowSpeed, onye ezigbo aha bụ Darren Watkins gara mba Angola bụ mba Afrịka mbụ ọ gara, o kwuru na obi dị ya ụtọ etu ọtụtụ ndị nkwado ya na ndị ntoroọbịa si nabata ya.

Ọ gara n'ihu kwuo na ọ hụrụ Afrịka n'anya nke ukwuu ma kwuo na ya atụghị anya ụdịrị ịhụnanya a na-enye ya n'Afrịka.

IShowSpeed na ndị otu ya ga-eme njem na mba iri abụọ n'Afrịka gụnyere Naịjirịa, Liberịa, Gana, Aịvri Kost nakwa ọtụtụ ndị ọzọ.

O kwuru na ọ chọrọ iji ohere njem a legharịa anya n'Afrịka ma gaa ọtụtụ ebe dị iche iche, mee ụfọdụ egwuregwu dị iche iche nke gụnyere ihe Bekee kporọ 'stunts' nke bụ ihe e ji mara ya, rie nri dị iche iche, zute ọtụtụ ndị nkwado ya. Dịka ọ na-eme ihe ndị a niile, IShowSpeed kwuru na ọ ga na-egosi ya n'ịntanetị iji nye ndị na-eso ya na soshal midịa ohere ikiri ihe ọ na-eme.

N'okwu ya oge ọ gara mba Saụt Afrịka IShowSpeed kwuru na ọ chọrọ igosi ụwa niile Afrịka.

E nyere ya aha 'Logijimako' oge ọ gara Eswatini nke pụtara 'onye na-agba ọsọ'.

Ụfọdụ ndị mmadụ akatọọla njem ya n'Afrịka ma kwuo na ọ bụ naanị ya na-erite uru ihe ọ na-egosi n'ịntanetị nke Bekee kpọrọ 'livesream'.

Oge ọ bịara Naịjirịa, IShowSpeed zutere ọtụtụ ndị na-emepụta ihe nkiri na Legọs ma gaa ebe dị iche iche, rie nri dị iche iche nakwa ọtụtụ ihe ndị ọzọ.

O mekwara emume ncheta ụbọchị ọmụmụ ya n'ụbọchị Wenezde 21 Jenụwarị, 2026 na Legọs. Ọtụtụ ndị nkwado ya nyere ya onyinye dị iche iche gụnyere uwe na ihe ndị ọzọ.

IShowSpeed kwupụtara ezi ịhụnanya o nwere n'ebe Naịjirịa nọ.","bbc","IShowSpeed: Onye bụ nwaamadị a na-ewu ebe niile na Naịjirịa?","positive","2026-01-30T22:09:26.336937Z","https://www.bbc.com/igbo/articles/c75xx1d29xeo"
158,"3","2026-01-30T22:11:57.351298Z","bbc_igbo_0051","news-reporting","igbo",149.002,"Asọmpi Iko Mba Afrịka ebirila ọkụ malite n'ụbọchị 21 Disemba 2025 ruo ụbọchị 18 Jenụwarị 2026 na mba Moroko.

Moroko bụ ndị a na-agba asọmpi a na mba ha adịla mbụ were ọkpụ goolu abụọ chara acha merie Kọmọrọs na-agbanyeghi ọgba bọọlụ ha bụ Achraf Hakimi ka si na mmerụ ahụ na-alọta.

Mba ndị ọzọ dịka Senegal, Ivory Coast bụ ndị ji iko a ugbua na Naịjirịa nke onyendu ha bụ Victor Osimhen so na ndị a na-atụ anya ga-akpa ike n'asọmpi Afcon nke afọ a.

Asọmpi nke afọ a kwesịburu ịbịa n'etiti afọ mana achọghị ka ya na asọmpi ndị ọzọ a na-agba na mba Yurope sọkata isi.

Nke a mere e ji buru ya bịa n'ọnwa Disemba ka ohere dị maka asọmpi Ikom Mbaụwa FIFA a ga-agba n'ọnwa Juun.

Nke a bụ mbụ a na-agba Afcon n'oge dị etu a n'afọ. Obodo ebe ndị a ga-agba asọmpi a gụnyere Rabat, Kasablaca, Marrakech, Agadir, Tangier na Fez.","bbc","AFCON 2025 tebụlụ: Etu mba na mba ga-esi ezute onwe ha n'asọmpi a","neutral","2026-01-30T22:11:57.351327Z","https://www.bbc.com/igbo/articles/cj013qlj2d5o"
159,"3","2026-01-30T22:12:23.381685Z","bbc_igbo_0052","news-reporting","igbo",24.265,"Otu egwu bọọlụ Super Eagles nke Naịjirịa ga-ezute Desert Foxes nke mba Ọljirịa n'asọmpi ogogo asatọ nke asọmpi Afcon 2025 na-aga n'ihu ugbua na mba Moroko.

Ịmaaka a ga-amalite mgbe ọ ga-akụ elekere ise nke mgbede (n'oge ndị Naịjirịa) n'ụbọchị Satọde 10 Jenụwarị 2025, ebe a ga-ahazi ya n'ama egwuruegwu Stade de Marrakech, Ouahat Sidi Ibrahim.

Super Eagles na Desert Foxes ga-achịpụ ya, dịka otu ọbụla nwetara mmeri ga-abanye n'ogogo nke na-esote nke ikpeazụ (ogogo 4) n'asọmpi a kachasị n'Afrịka.

Ịgba Naịjirịa tirila n'asọmpi a etutegharịala ntụkwasịobi ndị nkwado ha, mba Naịjirịa niile nakwa ndị gara asọmpi AFCON 2025 nwere n'ebe ha nọ.

Kemgbe asọmpi a malitere, otu egwu bọọlụ Super Eagles egosila na ha bụ azụ eru ala site n'inweta mmeri n'ịmaaka anọ ndị ha gbarala.

Ka o sina dị, otu egwu bọọlụ mba Ọljirịa abụghị egwu a chị ụtaba n'aka agba dịka ha gosirila na ha bụ ọkachamma n'ịgbawa obi ndị na-ama ha aka, ọkachasị n'asọmpi AFCON.

Dịka ha mabutere iko AFCON n'afọ 2019, Desert Foxes malitere asọmpi nke afọ a nke ọma, ma nweekwa ọnụnụọkụnobi igosipụta onwe ha ọzọ dịka ọkachamma n'Afrịka.

A tụrụ anya na ndị ụkwụ na-aghọ nkọ n'otu egwu bọọlụ Super Eagles dịka Victor Osimhen, Ademola Lookman na Alex Iwobi ga-akpa ike n'ịmaaka a.

N'aka nke ọzọkwa, mba Ọljirịa nwere ndị ọgbaa bọọlụ dịka Bennacer, Mahrez, Amoura na ndị ọzọ, bụ ndị a tụrụ anya ịbụ ihe iyi egwu nyere ndị mkpachi Super Eagles.","bbc","Afcon 2025: Super Eagles Naịjirịa na Desert Foxes Ọljirịa ga-achịpụ ya","neutral","2026-01-30T22:12:23.381712Z","https://www.bbc.com/igbo/articles/czr4v8871z2o"
160,"3","2026-01-30T22:13:10.503319Z","bbc_igbo_0053","news-reporting","igbo",45.2,"Ndị na-ege ntị na UK nakwa mba ụwa na-ahụta BBC dịka ndị na-eweta akụkọ a na-atụkwasị obi. Websaịt anyị, dịka TV na Redio anyị, na-enye akụkọ bụ ezi ya, na-eleghi anya n'ihu, kwụrụ n'onwe ya ma dịkwa mma.

Ụkpụrụ edemede anyị kwuru: ""Ntụkwasị obi ndị na-ege anyị ntị nwere n'akụkọ anyị niile kọwapụtara ihe anyị na-eme"". Anyị kwụụrụ onwe anyị, anyị anaghị ele mmadụ anya n'ihu, na-ekwu eziokwu. Anyị na-agba mbọ inweta ụkpụrụ ziri ezi, na-eleghi mmadụ anya n'ihu ma ghara iduhie ndị na-ege anyị ntị.

""Mbọ anyị na-agba na-eleghi mmadụ anya n'ihu bụ isi sekpụ ntị ntụkwasị obi ahụ. N'akụkọ anyị niile, anyị ga-agbaso ihe niile na-eleghị mmadụ anya n'ihu nke ga-egosipụta echiche dị icheiche. Anyị ga-eleba atụmatụ ọbụla anya nke ọma n'obi ọcha.""

Anyị maara na ịchọpụta akụkọ bụ eziokwu n'ịntanet na-agbagwoju anya. Anyị makwaara na ndị na-ege anyị ntị na-achọ ịghọtakwu etu BBC sị ebipụta akụkọ.

N'ihi nke a, BBC News na-agbasi mbọ ike ịkọwara gị ụdị akụkọ ị na-agụ maọbụ ị na-ele na websaịt anyị, onye na ebe akụkọ ahụ sị bịa, nakwa etu e si dee ya n'ụdị ọ dị. Site n'ime nke a, anyị ga-enyere gị aka ikpebi n'onwe gị ihe mere a ga-eji tụkwasị BBC obi.

Anyị na-eme ihe ngosi akụkọ ntụkwasi obi  n'ụdị kọmpụta ga-achịkọtanwu nke a kpọrọ ""machine-readable"" na Bekee, nke pụtara na ha ga-apụta n'igwe nchọpụta nakwa ọba soshal midia, iji nyere ha aka ịchọpụta ebe akụkọ bụ ezi ya si pụta.

BBC dị na mbụ nwee ntuziaka ha ji ede akụkọ ha niile nakwa ụkpụrụ atụrụ anya n'aka ndị ntaakụkọ anyị. Iji mee ka ọ dị mfe ịhụ etu ntuziaka BBC dị n'ime ụlọ ntaakụkọ anyị, anyị depụtara ngalaba ndị dị mkpa n'ibe akwụkwọ a.

NkwupụtaEbumnobi:Ebumnobi BBC bụ ime ihe maka ọdịmma ọha, ijere ndị na-ege anyị ntị ozi site n'iwepụta akụkọ kwụ ọtọ na eleghị anya n'ihu, na ọba ozi anyị niile na-ezi ozi, kuzie ihe ma nye obi ụtọ. Gụọ ya n'uju ebe aMkpebi BBC.

Usoroonwunwe,inweta ego na nkwado ego:Anyị kwụụrụ onwe anyị  na enweghị mmekọ maọbụ enyemaka ọbụla ga-emegide ntuziaka akụkọ anyị. Ndị na-ege anyị kwesiri inwe obisike na  ndọrọndọrọ ọchịchị, azụmaahịa nakwa ọchịchọ mmadụ anaghị emetụta mkpebi anyị ga. Chọpụta maka nkwado ego BBC News, na UK nakwa mba ụwa niile, ni'imeMkpebi BBC n'ihe gbasara nkwụrụonwe BBC.

ỤbọchịMbido:E bidoro BBC n'abalị 18  nke ọnwa Ọktoba afọ 1922. Gụọ makaAkụkọ Mbido BBC.

Ụkpụrụ omumekwụ ọtọ:Ntuziaka etu BBC si akụkọgosipụtara uru na omume a na-atụ anya n' akụkọ niile e depụtara ga-agbaso.

Iwu Ndịiche:Mụta kwuo maka nkwa BBC kwere na ndịịche n'imeMkpebi BBC.

Akụkọ Ndịiche na ndị ọrụ:Chọpụta etu BBC News si arụ ọrụ iwulite ndịiche n'imeOzi banyere nhatanha na BBC.

Mgbazi:BBCna-agba mbọ inweta akụkọ ziri ezi. A ga-ahụ iwu banyere mgbazi na ngalaba ndị a n'ime Ntuziala Edemede.

Akụkọ anyị na-ewepụta na-abụ nkee tinyere anya na mmiri were chọpụta, site n' akaebe doro anya, nke e nyochara ma wepụta n'ụzọ nakwa asụsụ doro anya.Anyị kwesiri ikwu eziokwu n'ihe anyị amaghị ma ị gbara akụkọ asịrị. Anyị ga-ekwupụta onye mere ebubo, akaebe na ihe ndị ọzọ na-enwenyeghị ihe maọbụ onye ga-ekwu na ọ bụ otu o siri mee.

Anyịnwere obi ịnabata njeghiemgbe e mere ha ma na-akwado ịdị njikere ịmụta ihe n'ime ha.

Ọ bụrụ na-edeziri akụkọ e bipụtarala na mbụ, a na-agbakwunye ozi na ngwụcha akụkọ ahụ iji gwaa onye na-agụ ya na e deziri ya. Ọ bụrụ na e nwere obere ndehie n'akụkọ dịka na mkpụrụ edemede, agaghị agbakwụnye ozi n'azụ akụkọ ahụ.

Nnanị ma na e bipụta akụkọ ka ọ nọrọ ruo nwa mgbe nta,a na-ahụta akụkọ ọbụla e bipụtara dịka akụkọ a ga-agụ mgbe ọbụla a chọrọ n'ịntanet, ma a gaghị ewepu ya.

Kama e nwere ike iwepụ ya ma ọ bụrụ ihe gbasara iwu, nchekwa nkeonwe maọbụ ihe megidere ụkpụrụ usoro ide akụkọ nke a na-apụghị imezi ma ọ bụghị ma e wepụrụ ya.

Nnyocha/Ụkpụrụ nchọpụta eziokwu:Usoro nyocha na nchọpụta nke bụ eziokwu n'akụkọ nke BBC dị n'imeEditorial Guidelines on Accuracy.

Ebe akụkọ si a na-akpọghị aha:A kọwara iwu na ntuziaka BBC banyere ebe akụkọ si a na-akpọghị aha n'imeEditorial Guidelines.

Nzaghachi a na-etinye n'ọrụ:Usoro e ji eme mkpesa na BBC dị n'imeBBC Complaints Framework.

Ndị ndu:Zute ndị isi na-ahụ maka ngalaba akụkọ:BBC News Board.

Akụkọ BBC News si n'aka ha na-ebu aha odeakụkọ dere ya, dịka nke ndị ntaakụkọ nwere isiokwu nlekwasị anya e ji mara ha.

Akụkọ ndị agbakọtara aka dee,  ndị nke e nwetara n' ọtụtụ ebe  ndị ọzọ gụnyere ụlọọrụ ntaakụkọ ndị ọzọ, ngalaba BBC Newsgathering na BBC broadcast output, maọbụ nke ọtụtụ ndị ọrụ gbakọrọ aka bipụta n'ụbọchị, anaghị ebu aha.

BBC News na-egosi ndịiche dị n'akụkọ mere eme na echiche mmadụ. Anyị na-eji aha kọmpụta na-achịkọnwu isii agụkọ ụdị ọrụ anyị na-arụ.

EBE AKỤKỌ SI NA EBE MGBAKWASA ỤKWỤ

Edemede anyị banyere isiokwu ọbụla kwesiri isi ebe dị mma, nwee ihe akaebe, e nyochara nke ọma ma wepụta ya n'asụsụ doro anya. Anyị na-agba mbọ ikwu eziokwu ma nwee obi ọcha banyere ihe anyị na-amaghị ma gbanarị akụkọ asị.

Ọ bụrụ na BBC News nwetere site n'otu ebe, anyị na-agba mbọ itinye aha onye ebe o si, ebe o kwere omume. Anyị na-agwa gị ebe akụkọ a si, ka i were aka gị chọpụta ihe omimi dị n'akụkọ anyị.

Oge ọ dị mkpa, anyị na-egosi gị akara websaịt ọzọ nwere ozi mgbakwụnye n'akwụkọ iji nwete akụkọ tinyere nke ederede.

Maka akụkọ ndị miri emi, dịka ndị akụkọ nnyocha maọbụ nke akara (data), anyị ga-enyere gị aka ịghọta etu anyi si rụọ ọrụ site n'igosi gị akara zoro ezo, echiche nakwa usoro ndị ọzọ anyị ji - ọmụmatụ, usoro anyị ji mee nnyocha ; ọnụọgụgụ mmadụ e ji mee ya; ndị na ụdị nnochite a nọchitere n a ndị sonyere mee ya; etu e si nweta ọnụọgụgụ;ebe nakwa oge.","bbc","Mụta etu BBC si agba mbọ ịkwalite ntụkwasịobi na ịkwụwa aka ọtọ n'akụkọ ya","neutral","2026-01-30T22:13:10.503348Z","https://www.bbc.com/igbo/institutional-48529074"
161,"3","2026-01-30T22:13:34.486591Z","bbc_igbo_0054","human-interest","igbo",22.165,"Ọ bụrụ na ị na-ekiri asọmpi Afcon a na-agba na Moroko, ma jụọ onwe gị sị, ""onye bụkwanụ nwoke a?"" mara na na ọ bụghị naanị gị na-eche ihe dị etu ahụ.

Onye a bụ Michel Kuka Mbolandiga, a maara dịka Lumumba...

Ya bụ, Patrice Lumumba, bụ Praịm Minista mbụ mba DR Kongo nwere, bụ njirimara nguzosiike nakwa ihe nlereanya n'Afrịka. Ọ bụ nke a mere ụfọdụ ogbe ji aza aha ya n'ebe dị iche iche dịka na Rabat ebe a.

Nke a ị na-ahụ ugbua bụ akpụrụakpụ ya dị na Kinshasa. Ha yiri onwe ha?

Lumumba abụrụla ihe nkiri; njirimara Afcon nke afọ a.

Ọ na-eyi uwe suit nwere ágwá obodo ya ma kwụrụ dịka osisi. Ọ bụ ihe na-atọ rịkpọọ.

Ugbua, ọ bụrụla onye a ma ama, dịka onye niile hụrụ Lumumba n'anya.

Ọ bụladị Akor Adams na-agbara Super Eagles kwụụrụ dịka ya, oge ọ sụnyere okpu goolu nke abụọ n'ịmaaka ndị Naịjirịa na Ọljirịa.

Patrice ọzọ, Onyeisi otu Confederation of African Football bụ Patrice Motsepe chọkwara iso n'ihe a na-eme.

Oge a gbapụrụ mba DR Kongo, Lumumba bere akwa dịka ndị niile na-akwado mba ahụ.

Ma n'agbanyeghị nke ahụ, ihe dị ukwuu mere.

Afrịka chetara otu n'ime ndị bụ odogwu na mpaghara ahụ.

Ọ bụghị naanị ndị bụ ọkaibe ka a na-ebunye iko n'asọmpi Africa Cup of Nations; oge ụfọdụ, ọ na-etutegharị ịgba ndị e tiri n'oge gara aga.","bbc","Ihe Lumumba ji bụrụ onye a na-ekiri ekiri n’Afcon 2025","positive","2026-01-30T22:13:34.486618Z","https://www.bbc.com/igbo/articles/cje1ylepnjxo"
162,"3","2026-01-30T22:13:54.210453Z","bbc_igbo_0055","news-reporting","igbo",16.611,"Kemgbe mba Amerịka wakporo mba Venezuela ma kpụrụ onyeisiala ha na nwunye, e nweela ọtụtụ echiche si n'ebe dị iche iche banyere mwakpo ahụ nakwa ihe o nwereike ibute n'ọdịnihu.

Cheta na Onyeisiala Donald Trump kwuru na Amerịkawakporo mba Venezuela n'abalị Satọde 3 Jenụwarị, 2026 ma kpụrụ Onyeisiala ha bụ Nicolás Maduro na nwunye ya.

Onyeisiala Trump kọwara ogbunigwe ha tụrụ na mba Venezuela dịka ""nnukwu mwakpo"".

Dịka Trump si kwuo n'akara Truth soshal mịdịa ya ""mba Amerịka emeela nnukwu mwakpo na mba Venezuela, ma kpụrụ Onyeisiala ha bụ Nicolas Maduro na nwunye ya"".

Mba Amerịka gakwara n'ihu kpụpụ Nicolás Maduro n'ụlọikpe maka ebubo ịtụ mgbere ọgwụike nakwa mpụ ndị ọzọ.

Ebe foto si,Getty Images/Donald Trump/ Instagram

Nke bụ eziokwu bụ na mba Amerịka ebola Nicolás Maduro ebubo dị iche iche nke gụnyere ịtụ mgbere ndị omekome mana ọ gọnarịrị ebubo a. Amerịka kwuru na otu 'Cartel de los Soles' bụ otu na-eyi ọha egwu ma bụrụ ndị na-akpa mkpamkpa gụnyere ịtụ mgbere ọgwụike nakwa igwupụta ihe ọnatarachi na nzuzo.

Ọzọ dị ka ibe ya bụ na e bola ọchịchị Maduro ebubo imetọ ikike ndị mba Venezuela.

N'afọ 2020, ndị nnyocha otu United Nations kwuru na gọọmenti Venezuela akpaala ajọ agwa dị iche iche nke gụnyere ogbugbu, imetọ ahụ, mkpagbu nakwa ofufu ndị mmadụ nke e kwuru na aka Maduro na ndịisi ọchịchị dị na ya

Otu ndị ọzọ na-chekwa ikike ndị mmadụ kwuru na ha chọpụtara ọtụtụ ndị gọọmenti tụrụ mkpọrọ nakwa ndị ngagharịiwe a tụrụ mkpọrọ.

Ọ bụ ihe ndị a mere ka ụfọdụ ndị mba Venezuela n'ebe niile ji chọọ ka Maduro pụọ n'ọchịchị n'agbanyeghị na o nwere ọtụtụ ndị nkwadu na-erubere ya isi.

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

Mba Amerịka emebeghị ụdịrị mwakpo dị etu a na mpaghara Latịn Amerịka kemgbe afọ 199 oge ha wakporo Panama iji wepụ onye bụbụ onyeisi ọchịchị ndịagha bụ Manuel Noriega. Mana ihe dị iche ugbua bụ na Amerịka boro Maduro ebubo ịtụ mgbere ọgwụike na ime mpụ ndị ọzọ.

Ụfọdụ ndị nkwado ọchịchị mba Amerịka na-eto etu e si wepụ Maduro n'ọkwa ma kwuo na ọ bụ naanị etu a bụ ụzọ nwereike iwepụ ya n'ọchịchị.

Ihe kpatara nke a bụ maka na obi ọchịchị Amerịka anaghị ahụta Maduro dịka Onyeisiala mba Venezuela kemgbe ntuliaka e mere na 2024 na mba ahụ. Akụkọ kwuru na pati chọrọ inwere ọchịchị wepụtara mpụtara ntuliaka ahụ nke gosiri na ọ bụghị Maduro meriri ntuliaka ahụ.

Ndị na-enyocha etu e si eme ntuliaka kwuru na ntuliaka kwuru na emeghị ntuliaka ahụ n'ụzọ iwu kwadoro ma kwuo na e nwere ọtụtụ nrụrụaka na ya.

Ha kwukwara na e gbochiri onyeisi ndị chọrọ inwere ọchịchị bụ Mari Corina Machado ịzọ ọkwa na ntuliaka ahụ.

Mana mba Venezuela boro ebubo na ọ bụ mmanụ agbidi ha nke bụ nke kachasị n'ụwa niile, ka Amerịka chọrọ izuru site na mwakpo. Ha kwuru na mmachi Amerịka machiri ụgbọmmiri abụọ bu mmanụ agbidi na mpaghara ha, gosiri na ebubo ha bụ eziokwu.

Iwu 'charter' otu United Nations mere ka o doo anya na mba ọbụla enweghị ikike ịwakpo mba ọzọ n'ike.

Ha kwuru na naanị oge mba ọbụla nwereike ịwakpo mba ọzọ bụ iji chekwaa onwe ya ma ọ bụrụ na ndịagha mere mwakpo na mba ha.

Ọ bụ n'ihi nke a ka otu UN jiri kwuo ma katọọ mwakpo ahụ Amerịka wakporo Venezuela maka na enweghị ihe ọbụla gosiri na Venezuela wakporo maọbụ na-akwado ịwakpo Amerịka.

Ọgbakọ ngalaba nchekwa otu UN kwuru na mwakpo ahụ bụ arụ ma kwuo na mba Amerịka emeteghị ya.

Mana Onyeisiala Donald Trump ekwuola na enweghị ihe gbasara ya gbasa imebi iwu mbaụwa ma kwuo na ihe bụ mkpa ya bụ igbochi ndị ọchịchị nchịgbu n'ụwa niile gbaa gburugburu.

Oge ya na ndị ntaakụkọ New York Times nwere mkparịtaụka, Onyeisiala Trump kwuru nay a na-erubeisi nye iwu mbaụwa mana ọ bụrụ iwu ahụ na-emegide ikike ndị mmadụ, Trump nay a agaghị agba nkịtị.

Akụkọ na-ekwu na Trump ekwuputala atụmatụ iwepụ mba Amerịka n'out UN nakwa out mbaụwa 66 ndị ọzọ.

N'aka nke ọzọ, otu African Union katọkwara mwakpo ahụ Amerịka wakporo Venezuela.

Akwụkwọ ozi otu AU wepụtara mere ka o doo anya na mwakpo ahụ nwereike itinye ọgbaaghara na mpaghara Latịn Amerịka ma metụta udo n'ụwa niile.

AU kwuru na ha kwenyere n'irube isi nye iwu Charter otu UN nke megidere mba ọbụla ịwakpo ibe ya nakwa ịkwanye ugwu nye mba ọbụla.

Otu AU kwuru na ọ dịmma ka e nwee mkparịtaụka ma weta udo na Venezuela tupu a malite inwe nsogbu obodo maka ya.

Ọtụtụ mba dị iche iche katọrọ mwakpo ahụ mba Amerịka mere na mba Venezuela ma kpụrụ onyeisiala na nwunye ya.

Mba ndị ahụ gụnyere Brazịl, China, Chile, Kolombịa, Meziko, Urugua nakwa Spen boro mba Amerịka ebubo ịtọ ajọ ntọala nwereike imetụta udo mbaụwa nakwa ọnọdụ nchekwa.

Mba ndị a kwuru na ha chọrọ ka e nweta ezi udo zuruoke na mba Venezuela site na-ine mkparịtaụka na ịtụ alo.

Ha mekwara ka o doo anya na ha agaghị akwado agwa ọbụla megidere iwu mbaụwa nke nwereike ibute ọgbaaghara na mpaghara Saụt Amerịka niile.

Mba ndị ọzọ katọkwara mwakpo bụ UK.","bbc","Enwere mba nwereike ịwakpo mba ọzọ etu Amerịka si wakpoo mba Venezuela?","critical","2026-01-30T22:13:54.210480Z","https://www.bbc.com/igbo/articles/cqxy247yd7qo"
163,"3","2026-01-30T22:14:06.485345Z","bbc_igbo_0056","news-reporting","igbo",10.649,"A mataka otu egwuregwu ndị ga-eso gbaa asọmpi a mana ị maara mgbe ọ ga-amalite nakwa etu ọ ga-esi metụta ndị ọgba bọọlụ na Premier League nakwa ndị ọzọ na mbaụwa?

N’ihe chụwara otu ọnwa n’ine Jenụwarị na Febụwari, ndị ọgba bọọlụ ụkwụ na-aghọ nkọ ga-achọ ịmabute iko a nke otu Confederation of African Football (CAF) na-ahazi kwa afọ abụọ.

Senegal bụ ndị ji iko a ga-akpọpụta ndị ọgba bọọlụ ha gụnyere Sadio Mane nke Al-Nassr na ọ bịara ọhụrụ bụ Nicolas Jackson nke Chelsea ebe Egypt bụ mba kachasị ibute iko ugboro asaa ga-akpọpụta onyendu ha bụ Mohamed Salah nke Liverpool.

Lee ihe i kwesịrị ịma maka asọmpi a, mgbe ọ ga-ebido na ndị ọgba bọọlụ ga-ahapụ otu egwuregwu ha n’ofesi.

Asọmpi Afcon nke agba iri atọ na anọ (34th edition) ga-adị n’ụbọchị 13 Jenụwarị ruo 11 Febụwarị 2024.

Ọ ga-abụ ugboro abụọ mba Ivory Coast ga-ahazi asọmpi a, mgbe mbụ ha nabatara mba Afrịka ndị ọzọ bụ n’afọ 1984.

Na-agbanyeghi na ọ bụ n’afọ 2024 ka a ga-agba ya, mana ha e jiri maara ya bụ nke afọ 2023.

Asọmpi mbido ya ga-abụ n’etiti mba a na-ahazi ya e ji Enyi maara na mba ọzọ a ga-etinyere ha.

Otu egwuregwu ndị kachasị mee ọfụma n’agba nke mbụ ahụ ga-enwe ohere ịgafe n’agba mgbapụ, agba anọ nke ikpeazụ, agba abụọ nke ikpeazụ nakwa agba nke ikpeazụ kpọmkwem.

A ga-anọ n’ọgbọegwuregwu Alassane Ouattara dị n’Abidjan, isi obodo Ivory Coast gbaa asọmpi nke ikpeazụ n'ụbọchị 11 Febụwarị.

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

Nke a bụ ugboro atọ mba iri abụọ na anọ ga-eso gbaa asọmpi a kamgbe a gbanwere ya na 2019.

Na-agbanyeghi na Ivory Coast bụ mba na-ahazi ya mana ha so gbaa asọmpi itozuoke ebe ha so Zambia na-azụ gbaa ndị abụọ n’otu H. Mba iri abụọ ndị ọzọ sonyere ndị a dịka ha tozukwara oke.

Mba niile ga-esonye n’asọmpi a agbabuola n’otu n’ime ugboro abụọ a gbara asọmpi a ewepụ mba Zambia maburu iko n’afọ 2012 bụ ndị na-abịaghachị kamgbe afọ 2015 nakwa Mozambique bụ ndị na-abịa kamgbe afọ 2010.

Mba Central African Republic gaara ịbụ ndị na-abịa asọmpi a n’afọ mana ha mara afọ n’ala mgbe Ghana meriri n’asọmpi ikpe azụ.

Mba Gabon bụ ebe Pierre-Emerick Aubameyang bụ mba kachasị maa afọ n’ala n’etozughi oke, ha bịala asọmpi a ugboro atọ n’ime ugboro anọ.

Mgbe a ga-ahọrọ ndị ga-ezute ibe ha na etu e si eme ya?

A ga-ahọrọ mba ga-ezute ibe ha n’asọmpi Afcon n’Abidjan n’ụbọchị 12 Ọktoba n’elekere asatọ nke abalị. (1900 GMT).

Dịka etu Fifa siri hazie ya, aha mba iri abụọ na anọ ga-anọ n’ime ito anọ. Mba Ivory Coast bụ n’ogogo itoolu n’Afrịka mana e tinyere ha n’ite nke mbụ.

ITE MBỤ- Ivory Coast (*50), Morocco (13), Senegal (20), Tunisia (29), Algeria (34), Egypt (35)

ITE ABỤỌ- Naịjirịa (40), Kameruun (41), Mali (49), Burkina Faso (58), Ghana (60), DR Congo (64)

ITE ATỌ- Saụt Afrịka (65), Cape Verde (71), Guinea (81), Zambia (82), Equatorial Guinea (92), Mauritania (99)

ITE ANỌ- Guinea-Bissau (106), Mozambique (113), Namibia (114), Angola (117), The Gambia (118), Tanzania (122)

A ga-ekewa otu egwuregwu ndị a n’ime otu isii nwere mmadụ anọ n’ime ha. Tupu e ahọpụta ndị a, a ha-adị mbụ mawapụta ebe ndị ha ga-anọ agba asọmpi a.

A ga-agba asọmpi ndị a n’ọgbọegwuregwu isii dị n’obodo ise;

Otu caf na-akpọtọta ndị a ma ama n’Afrịka gbarala bọọlụ n’oge gara aga ka ha mee nhọpụta a.

Ị ga-atụ anya ịhụ ndị a ma ama n’Ivory Coast gụnyere Kolo na Yaya Toure, mmadụ abụọ ndị gbaara otu Enyi bọọlụ ma merie mba Ghana iji mabute iko a nke ugboro abụọ n’afọ 2015.

Nke a bụ ntuziaka na-aegosi asọmpi ndị na-agba bọọlụ na Premier League agaghi esonye na ya, ọkachasị ma mba ha na-eme ọfụ n’asọmpi Afcon.

Asọmpi ikpeazụ ha nwereike ịgba n’otu ha: Ngwụcha izuụka Jenụwarị 6/7 (agba atọ nke FA Cup)

Opekatampe asọmpi ha agaghị eso gbaa: Otu (Asọmpi Premier League)

Asọmpi kachasị ha agaghị eso gbaa: Asatọ (Premier League anọ, agba anọ nke FA Cup, ụkwụ abụọ na nke abụọ n’asọmpi semi-final nke Iko Carabao Cup, ụkwụ mbụ mke agba mgbapụ Champions League)

Mgbe ha nwereike ịlọghachị: 27 Jenụwarị (agbapụ n’agba mbụ), 4 Febụwarị (Agba mgbapụ) 11 Febụwarị (agba anọ nke ikpeazụ), 18 Febụwarị (agba abụọ nke ikpeazụ)

Ezumike Winter:29 Disemba - 14 Febụwarị

Asọmpi ikpeazụ ha nwereike ịgba n’otu ha:28 Disemba (Pro League)

Opekatampe asọmpi ha agaghị eso gbaa: O nweghi

Asọmpi kachasị ha agaghị eso gbaa:Atọ (Saudi Super Cup semi-finals and final, Asian Champions League last 16 first leg). N’ihi ezumike Winter, enweghi asọpmpi Pro League ndị ọgba bọọlụ agaghị eso gbaa.

Mgbe ha nwereike ịlọghachị:Asọmpi Saudi Super Cup na Jenụwrị (ọpụpụ n’agba nke mbụ), 17 Febụwarị (agba mgbapụ)

Ezumike Winter:22 Disemba - 1 Jenụwarị

Asọmpi ikpeazụ ha nwereike ịgba n’otu ha:Ngwụcha izuụka 6/7 ọnwa Jenụwarị (Copa del Rey agba 32)

Opekatampe asọmpi ha agaghị eso gbaa:Abụọ (La Liga)

Asọmpi kachasị ha agaghị eso gbaa:iri na otu (La Liga ise, Copa del Rey agba mgbapụ agba anọ nke ikpeazụ, ụkwụ mbụ agba abụọ nke ikpeazụ, agba abụọ nke ikpeazụ na agba ikpeazụ nke Supercopa de Espana, ụkụ mbụ nke agba mgbapụ Champions League)

Mgbe ha nwereike ịlọghachị:27 Jenụwarị (ọpụpụ agba mbụ), 4 Febụwarị (agba mgbapụ), 7 Febụwarị (agba anọ nke ikpeazu), 17 Febụwarị (agba semi-finals na agba nke ikpeazụ)

Asọmpi ikpeazụ ha nwereike ịgba n’otu ha:Ngwụcha izuụka 6/7 ọnwa Jenụwarị  (Serie A)

Opekatampe asọmpi ha agaghị eso gbaa:Abụọ (Serie A)

Asọmpi kachasị ha agaghị eso gbaa:Iri na otu (Isii Serie A, Supercoppa Italiana agba semi-finals na agba ikpeazụ, Coppa Italia ndị ikpeazụ 16 nakwa agba quarter-finals, Champions League ndị ikpeazụ 16 <first leg>)

Mgbe ha nwereike ịlọghachị:27 Jenụwarị (ọpụpụ agba mbụ), 4 Febụwarị (agba mgbapụ), 7 Febụwarị (agba anọ nke ikpeazu), 17 Febụwarị (agba semi-finals na agba nke ikpeazụ)

Ezumike Winter:21 Disemba - 13 Jenụwarị

Asọmpi ikpeazụ ha nwereike ịgba n’otu ha:Ngwụcha izuụka nke 6/7 n'ọnwa Jenụwarị (Coupe de France last 32)

Opekatampe asọmpi ha agaghị eso gbaa:Abụọ (Ligue 1)

Asọmpi kachasị ha agaghị eso gbaa:Asaa (Ise Ligue 1, Coupe de France ndị ikpeazụ 32 na ndị ikpeazụ 16, Champions League ndị ikpeazụ 16 <first leg>)

Mgbe ha nwereike ịlọghachị:27 Jenụwarị (ọpụpụ agba mbụ), 4 Febụwarị (agba mgbapụ), 7 Febụwarị (agba anọ nke ikpeazu), 17 Febụwarị (agba semi-finals na agba nke ikpeazụ)

Ezumike Winter:18 Disemba - 11 Jenụwarị

Asọmpi ikpeazụ ha nwereike ịgba n’otu ha:Ngwụcha izuụka 16/17 n'ọnwa Disemba (Bundesliga)

Opekatampe asọmpi ha agaghị eso gbaa:Abụọ (Bundesliga)

Asọmpi kachasị ha agaghị eso gbaa:Asaa (Ise Bundesliga, DFB-Pokal agba quarter-finals, Champions League agba nke nkupu <last 16 first leg>)

Mgbe ha nwereike ịlọghachị:27 Jenụwarị (ọpụpụ agba mbụ), 4 Febụwarị (agba mgbapụ), 7 Febụwarị (agba anọ nke ikpeazu), 17 Febụwarị (agba semi-finals na agba nke ikpeazụ)","bbc","Afcon 2023: Kedụ mgbe asọmpi Iko Mba Afrịka ga-amalite?","neutral","2026-01-30T22:14:06.485371Z","https://www.bbc.com/igbo/articles/c2x402e5vk1o"
164,"3","2026-01-30T22:14:29.404684Z","bbc_igbo_0057","news-reporting","igbo",21.131,"Onyeisiala mba Amerịka bụ Donald Trump na-ekwusi ike na mba Amerịka kwesịrị iwere mba Greenland maka nchekwa obodo.

Ndị isi Greenland na mba ndị so n'otu Nato esorola Denmark jụ ihe Onyeisiala Amerịka chọrọ, n'agwaetiti ahụ bụ mpaghara nwereonwe ya.

Nke a akpalitela esemokwu ndọrọndọrọ ọchịchị mba na mba. Trump n'aka nke ya na-eyi egwu iji ụtụisi azụmaahịa ọzọ megide ọtụtụ ndị ha na Yurop na-emekọ ma ọ bụrụ na ha akwadoghị atụmatụ ya.

End of Akụkọ ndị ọzọ gbasara Amerịka

Greenland - agwaetiti kachasị ukwuu n'ụwa - dị n'Aktiiki. N'ihe dịka 2.2m sq km (kilomita 836,330) o ji ihe dịka okpukpo isii karịa nke Germany.

Ọ bụkwa ókèala zuru ụwa ọnụ nke mmadụ bi n'ime ya pere mpe, ya na ihe dịka mmadụ 56,000, ọkachasị ndị Inuit.

Ọnọdụ ya dị n'etiti Nọọtụ Amerịka na Atiiki na-eme ka ọ bụrụ nke ọma maka usoro ịdọ aka ná ntị mbụ ma ọ bụrụ na mwakpo ngwa ọgụ, ya na maka nlekota ụgbọmmiri na mpaghara ahụ.

N'oge agha nzuzo, Amerịka nwere atụmatụ ịkwado ngwaagha nuklia n'àgwàetiti ahụ mana ha hapụrụ ọrụ ahụ maka nsogbu injinia na mmegide nke Denmark.

Amerịka ejirila Pituffik Space Base - nke a na-akpọbu Thule Air Base - kemgbe Agha Ụwa nke Abụọ.

Ugbua, ọ na-enyopụta maka ngwaagha ọgwụrụ mba.

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

Ihe dịka 80% nke Greenland ka okpotokpo mkpụrụmmiri kpuchiri, nke pụtara na ọtụtụ mmadụ bi n'ụzọ oké osimiri ndịda ọdịda anyanwụ gburugburu isi obodo Nuuk.

Akụ na ụba ya dabere na ịkọ azụ, ọ na-enwetakwa nnukwu enyemaka n'aka gọọmentị Denmark.

N'afọ ndị na-adịbeghị anya, enweela mmasị n'akụ ndị sitere na Greenland, gụnyere ọnatarachi ndị dị ụkọ n'ụwa, uranium na ígwè.

Ọ nwekwara ike inwe oke mmanụ na gasị.

Ihe onwunwe ndị a nwere ike inwetakwuo ohere ka okpomọkụ zuru ụwa ọnụ na-eduga na agbaze nke mpempe akwụkwọ ice nke na-ekpuchi àgwàetiti ahụ.

Ọnatarachị ndị a bara uru bụ isi ihe Trump lekwasịrị anya n'ebe ndị ọzọ, gụnyere na mmekọrịta ya na mba Yukren.

Agbanyeghị na onyeisiala Amerịka ekwuola: ""Anyị chọrọ Greenland maka nchekwa obodo, ọ bụghị maka ọnatarachị ha.""

Ihe karịrị otu ugboro, ọ kọwara ihe iyi egwu ọ na-eche site na Rọshịa na China na mpaghara ahụ. O dere n'igwe Truth Social ya sị

""Nato na-agwa Denmark, kemgbe afọ 20, na 'ị ga-ewepụ ihe iyi egwu Rọshịa na mba Greenland.' Ọ dị nwute, Denmark enwebeghịike ime ihe ọbụla gbasara ya ugbua bụ mgbe m ga-eme ya!!!

Trump kwalitere oku iweghara Greenland mgbe mwakpo ndị agha Amerịka wakporo Venezuela, bụ nke e jidere onyeisiala ya bụ Nicolás Maduro na nwunye ya ma bupụ ha n'ụlọikpe dị na New York.

Onyeisiala Greenland Jens Frederik Nielsen zara ya site n'ikwu ""nke ahụ ezuola ugbua"", na-akọwa echiche nke njikwa Amerịka dịka ""echiche efu"".

Mana Trump na ndị otu ya gara n'ihu kwughachi iyi egwu ha. Ndị White House kwuru na a na-akparịta ọtụtụ nhọrọ, gụnyere ""iji ndị agha Amerịka"".

Otu n'ime ndị enyemaka ya kachasị elu, Stephen Miller, ekwuola ""ọ dịghị onye ga-alụso Amerịka ọgụ maka ọdịnihu na Greenland"".

Mana onye odeakwụkwọ nke steeti Marco Rubio kọrọ na ọ gwara ndị omebe iwu na atụmatụ America bụ ịzụta kama ịwakpo agwaetiti ahụ, Onyeisiala Amerịka n'onwe ya mechara gosipụta na nke a bụ nhọrọ kacha amasị ya.

Na 17 Jenụwarị ka Onyeisiala Amerịka tụrụ egwu tarifu ọhụrụ megide Denmark, Norway, Sweden, France, Germany, Briten, Netherlands na Finland ma ọ bụrụ na mba ndị ahụ akwadoghị atụmatụ ya ịzụta agwaetiti ahụ.

Tarifụ bụ ụtụ isi n'ahịa ebubata, yabụ na nke a, ndị na-ebubata US ga-akwụrịrị gọọmentị US ego oge ọbụla ha zụtara ngwaahịa sitere na otu mba Europe.

Trump buru ụzọ nye onyinye ịzụta agwaetiti ahụ na 2019, n'oge ọchịchị ya nke mbụ, mana a gwara ya na ha anaghị ere ya.

Ọ tụgharịrị mmasị ya obere oge ka ọ laghachiri na White House na Jenụwarị 2025.

Osote onyeisiala JD Vance gara Greenland na March n'afọ ahụ, wee kwuo okwu na-ebo Denmark ebubo na ha etinyeghị ego zuru oke iji chebe ókèala ahụ.

N'ọgwụgwụ 2025, Trump họpụtara onye nnọchianya pụrụ iche na Greenland, Jeff Landry, onye kwuworo n'ihu ọha banyere ime ka agwaetiti ahụ bụrụ nke Amerịka.

Greenland enweghị ndị agha nọọrọ onwe ya, ọ bụghịkwa onye otu Nato, mana ọ bụ akụkụ nke njikọ aka Denmark.

Mkpebi Trump na ọdịnihu agwaetiti a tụrụ Copenhagen akpata oyi, bụ nke ya na Washington na-enwe mmekọrịta chiri anya.

Na nzaghachi maka iyi egwu tarifu Trump, Mịnịsta Ala Denmark Mette Frederiksen kwuru na ""Europe agaghị emebi emebi"". Ya na ndị isi Europe ndị ọzọ wepụtara nkwupụta nkwonkwo na-ekwu na okwu Trump ""ga-emebi mmekọrịta transatlantic ma tinye n'ihe ize ndụ mgbada ala"".

Onye otu ya na UK Sir Keir Starmer kwuru na ihe a ""bụ ihe na-ezighi ezi"", ebe Onye isi ala France Emmanuel Macron kpọrọ ya ""nke a na-anabataghị"".

Mba Europe ekwuola ugboro ugboro na ọ bụ naanị Denmark na Greenland nwere ike ikpebi ọdịnihu ókèala ahụ.

Na 14 Jenụwarị, Vance na Rubio zutere ndị ozi mba ofesi Danish na Greenland na White House maka nnọkọ iji kparịta ọdịnihu nke ókèala ahụ.

Mịnịsta mba ofesi Denmark Lars Lokke Rasmussen kọwara mkparịta ụka ndị a dị ka ""ezigbo ma na-ewuli elu,"" mana dọrọ aka ná ntị na e nwere ""enweghị nkwekọrịta bụ isi"" n'etiti mba abụọ ahụ.

Ọtụtụ mba Europe gụnyere France, Sweden na Germany ekwuola na ha ga-eziga ndị agha na mpaghara ahụ maka mmega ahụ na nchekwa.

Ọ bụ n'ezie na akụkụ nke kọntinent nke North America, Denmark na-achịkwa Greenland - ihe fọrọ nke nta ka ọ bụrụ 3,000km (1,860 kilomita) pụọ - ihe dị ka afọ 300.

Mana mmasị nchekwa Amerịka na Greenland si n'ogologo gara aga, ya na gọọmentị Amerịka abụọ tupu Trump emee mgbọ dara n'ọdịda iji nweta ya.

A na-achị àgwàetiti ahụ dịka ógbè ruo etiti narị afọ nke 20. Ruo ọtụtụ oge, ọ nọgidere na-anọpụ iche ma daa ogbenye.

Mgbe Nazi Germany weghaara ala Denmark n'oge Agha Ụwa nke Abụọ, Amerịka wakporo agwaetiti ahụ, guzobe ụlọ ọrụ agha na redio.

Mgbe agha ahụ gasịrị, ndị agha America nọgidere na Greenland.

Na 1951, nkwekọrịta nchekwa na Denmark nyere US ọrụ dị ịrịba ama na nchekwa nke ókèala ahụ, gụnyere ikike iwulite na idobe ebe ndị agha.

Na 1953, e mere agwaetiti ahụ akụkụ nke Alaeze Denmark na Greenlanders ghọrọ ụmụ amaala Danish.

N'afọ 1979, ntụli aka na iwu ụlọ nyere Greenland ikike ịchịkwa ọtụtụ atumatu n'ime ókèala ahụ, na Denmark na-ejigide ihe na-ahụ maka mba ọzọ na nchekwa.

Greenland nwere ọnụnọ ndị agha Danish yana onye Amerịka.

N'ịzaghachi n'iyi egwu Trump, na mmalite afọ 2026, Greenland Praịm Minista Nielsen kwuru, sị: ""Ọ dịghị nrụgide ọzọ. Ọ dịghị ọzọ mkparị. Ọ dịghị ọzọ fantasies nke annexation.

""Anyị na-emeghe mkparịta ụka. Anyị na-emeghe maka mkparịta ụka. Mana nke a ga-emerịrị site na ụzọ ziri ezi yana nkwanye ùgwù maka iwu mba ụwa.""

Ntuliaka na-egosi na ọtụtụ ndị Greenland na-enweta nwere onwe na Denmark, mana na ọtụtụ n'ime ha jụkwara echiche nke ịghọ akụkụ nke US.

Ka Trump na-amụba asụsụ ya, puku kwuru puku mmadụ gara n'okporo ụzọ na Greenland na Denmark ime ngagharị iwe.","bbc","Greenland: Kedụ ihe mere Donald Trump ji chọọ mba a, kedụ ihe ọ pụtaara mba ndị so na Nato?","critical","2026-01-30T22:14:29.404713Z","https://www.bbc.com/igbo/articles/c8j3w8n81rxo"
165,"3","2026-01-30T22:14:43.717007Z","bbc_igbo_0058","human-interest","igbo",12.491,"Emeka Nwagbaraocha na-eme ejije akọwaala etu o siri banye Nollywood nakwa ihe kpaliri mmụọ ya ịlụrụ ụmụnwaanyị ọgụ na soshal midịa.

Nwaamadị a si n'okpuru ọchịchị Ikeduru dị n'Imo Steeti kọwara nke a oge ya na BBC Igbo nwere mkparịtaụka pụrụ iche na nso nso a.

Nwagbaraocha kwuru na ọ bụ site n'oge ọ bụ nwata ka Nollywood malitere imetụta ndụ ya, maka ọ na-ekiri ọtụtụ ejije oge ahụ.

""Ọ na-enye m ezigbo obiụtọ na mụ na ndị ahụ m na-ekiri n'onyonyoo n'oge mbụ na-arụkọzi ọrụ ugbua"".

""Mmadụ dịka Chioma Chukwuka, Uche Jombo na ndị ọzọ, ana m ekiri ha oge m dị ntakịrị, ma nke a meziri ka m na-enwe ọṅụ pụrụiche oge ọbụla m na-aga ọrụ maka na ọ na-abụ ohere mụ na ndị ahụ m na-ekiri oge m bụ nwata ga-eji mekọrịta ihe,"" ka o kwuru.

Gbasara etu o si akwado ụmụnwaanyị na soshal midịa, Emeka Nwagbaraocha sịrị na ya abụghị onye na-agbachitere ụmụnwaanyị, kama ọ naghị amasị ya etu esi akpagbu ụmụnwaanyị n'obodo.

Ọ sịrị: ""Ekwenyeghị m na mmadụ ka ibe ya mma maka na ọ bụ nwoke, ma dịkwa ka nwaafọ Igbo, echeghị m na o nwere nwoke Igbo ọbụla na-akwado mmekpaahụ.""

Nwaamadị ahụ kwuru na ya gabigara mmekpaahụ oge o bi n'ụlọakwụkwọ, nke mere o jiri kpọọ ndị na-emekpa mmadụ ahụ asị n'agbanyeghị etu ha si mee ya.

Emeka Nwagbaraocha emeela ọtụtụ ejije gụnyere Finding Me, Onye Egwu, The Herd, Summer Rain, Rattlesnake - The Ahanna Story, MTV Shuga, Kasala nakwa ndị ọzọ, mana nke kachasị mee ka a mara ya bụ Far From Home.

O gosipụtala agwa dị iche iche n'ejije, mana o kwuru na ya chọrọ ihe dị omimi na agwa gabigara ọtụtụ ihe n'ime otu ejije.

Nwagbaraocha sịrị: ""O nwere nke a na-akpọ 'psychological thriller', ọ bụrụ na m nweta ohere ịbụ isiagwa n'ụdị ejije ahụ, ọ ga-amasị m nke ukwuu.""","bbc","Emekpara m ahụ oge m bi n’ụlọakwụkwọ - Emeka Nwagbaraocha","positive","2026-01-30T22:14:43.717035Z","https://www.bbc.com/igbo/articles/cy4qdeqe3q2o"
166,"3","2026-01-30T22:17:13.682195Z","bbc_igbo_0059","news-reporting","igbo",145.526,"Nwafọ Naịjirịa na-agbara otu egwuregwu Atalanta bọọlụ bụ Ademola Lookman eturula ugo dịka onye kachasị agba bọọlụ n'Afrịka nke afọ 2024.

Nwamadị a dị afọ 27 meriri Simon Adingra bụ nwafọ Ivory Coast na-agbara otu egwuregwu Brighton & Hove Albion bọọlụ.

Ndị ọzọ Lookman meriri bụ nwafọ Gini Serhou Guirassy, nwafọ Moroko bụ Achraf Hakimi nakwa oche goolu mba Saụt Afrịka bụ Ronwen Williams.

Lookman nyeere otu Atalanta aka mabute iko Uefa Europa 2024 ebe o nyere goolu atọ n'asọmpi ikpeazụ, o nyekwara ha aka ịgbagote n'ogogo dị elu n'asọmpi Serie A.

N'otu aka ahụ Lookman mere ọfụma n'asọmpi Iko mba Afrịka 2023 ebe o nyeere Naịjirịa aka ruo n'agba ikpeazụ mana Ivory Coast mechara mabute iko ahụ.

Nwada Chiamaka Nnadozie na-echere Super Falcons nke Naịjirịa bọọlụ mabutere nturuugo dịka nwaanyị kachasị eche bọọlụ n'Afrịka nke ugboro abụọ.

Nnadozie meriri Khadija Er-Rmichi nke Moroko na Andile Dlamini nke Saụt Afrịka iji turu ugoa ahụ.

Otu egwuregwu bọọlụ ụmụnwaanyị Naịjirịa tuuru ugo dịka otu egwuregwu bọọlụ kachasị mma n'Afrịka.

Ndị ọzọ na-agbara Super Falcons bọọlụ dịka Osinachi Ohale, Asisat Oshoala na Rasheedat Ajibade so n'ime mmadụ 11 nọ n'otu kachasị agba bọọlụ n'Afrịka.

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

Taa bụ ụbọchị monde ka a ga-enye ụmụnwoke na ụmụnwanyị ihe nrite onye kachasị agba bọọlụ n'Afrịka. Mmadụ ise ka a họpụtara na-azọ onye kachasị agba bọọlụ na ngalaba abụọ bụ nke ụmụnwoke na nke ụmụnwaanyị.

Ademola Lookmanbụ onye aha ya kachasị ada ụda maka na ọ na-eme nke ọma n'otu egwu bọọlụ ya bụ Atalanta kamgbe ọnwa iri na abụọ gara aga.

N'ime afọ ahụ gara aga ka Lookman dị afọ 27 nyeere otu egwu bọọlụ Atalanta aka imabute iko Europa nke mbụ kamgbe otu egwu bọọlụ ahụ malitere.

Onye a ma ama n'egwuregwu bọọlụ na mba Ghana bụ Emmanuel Agyemang-Badu kwuru na onye Naịjirịa ga-enweta nturuugo onye kachasị agba bọọlụ n'Afrịka a ga-eme taa.

Emmanuel Agyemang-Badu  kwuru sị ""a ga m akwado ya maka ihe ọ mere n'Atalanta, merie asọmpị Europa ma nye goolu atọ n'asọmpị ikpeazụ"".

Lookman gbaara Ugo Naịjirịa bọọlụ n'asọmpị ikpeazụ ha gbara n'AFCON 2023 nke e guzobere na mba Ivory Coast mana Ivory Coast meriri mba Naịjirịa n'asọmpị ahụ ma turu ugu.

Simon Adingrabụ onye nyereaka mee ka e nye goolu abụọ mba Ivory Coast jiri merie Naịjirịa n'Afcon 2023 a gbara n'ọnwa Febuwarị n'Abidjan.

Dean Furman gbaara mba Saụt Afrịka bọọlụ n'oge garaaga kwuru na ""Adingra mere nke ọma na sọmpị ikpeazụ mba Ivory Coast na Naịjirịa  gbara n'AFCON 2023""

""Ọ wetara ihe nrite dịka onye kachaa gbaa bọọlụ n'asọmpị ikpeazụ Naịjirịa nakwa Ivory Coast nakwa onye kacha bụrụ obere nwa bịara asọmpị AFCON nke afọ a. A ga m atụrụ ya vootu"".

Oche gooolu nke mba Saụt Afrịka bụRonwen Williamswetere ihe nrite ọlaedo n'Afcon 2023 maka ichete asụwaagba ụgboro anọ oge Bafaba Bafana zutere Cape Verde.

Nwa amaala mba Zambia bụ Barbra Banda bụ nwaanyị pụrụiche na ndị na-azọ onye kacha agba bọọlụ n'Afrịka.

Banda bụ onye ritere ihe nrite nwaanyị kacha agba bọọlụ nke BBC mere.

Ọ nyere otu egwu bọọlụ Orlando Pride aka were turu ugo n'egwuregwu asọmpị ụmụnwaanyị ma na-enyere otu egwu bọọlụ Copper Queens goolu agharaaghara n'egwuregwu ọlịmpịk.

ManaTemwa Chawingabụ naanị onye kacha Banda nye goolu n'egwure bọọlụ nke ụmụnaanyị. temwa nyere goolu 21 ebe banda nyere goolu 17 .

Temwa na nwanne ya nwaanyị bụTabitha Chawinga,so na ndị a họpụtara so azọ onye kacha agba bọọlụ. Tabitha kacha nye goolu n'asọmpị ụmụnwaanyị na mba France.

Nwa mba Morocco bụSanaa Mssoudy, bụ onye ọzọ aha ya banyere na ndị na-azọ onye kacha agba bọọlụ n'Afrịka dịka nwa mba Naịjirịa bụChiamaka Nnadoziebụ onye  a họpụtara dịka onye kacha eche goolu na mba France.

Chiamaka toro Tabitha Chawinga nke ọma mgbe ọ na-agwa B|BC okwu na mbido afọ a.

Nnadozie kwuru na ""Ọ bụ ezigbo ọgbaa bọọlụ ma bụrụ ezigbo mmadụ. ọ bụ onye nwere obi ụmualal"".

""Ọ bụ onye nwereike iwete ihe nrite onye kacha agba bọọlụ n'ụwa niile. Mgbe na-eteghị aka ụwa ga-amara onye ọ bụ"".

""Ọ yere goolu 18 n'afọ garaaga mana obi dị m ụtọ ịbụ naanị oche goolu ọ nweghịike inye goolu""

""She scored 18 goals (last season) but I am happy being the only goalkeeper she couldn't score against in the league.""

Onye ka ị chọrọ ka ọ nwete ihe nrite a?","bbc","Ademola Lookman bụ ọkacha agba bọọlụ ebe Chiamaka Nnadozie bụ ọkacha eche bọọlụ n'Afrịka n'afọ 2024","positive","2026-01-30T22:17:13.682222Z","https://www.bbc.com/igbo/articles/c4gldjvl1e3o"
167,"3","2026-01-30T22:19:18.776730Z","bbc_igbo_0060","human-interest","igbo",123.32,"Nwada Doris Chiadikobi na-arụzi ekwentị akọwaala etu o siri malite nakwa ihe ndị ọ gabigara mgbe o bidoro njem aka ọrụ ahụ.

Nwada a e ji 'Grandma Phone' maara gwara BBC Igbo na o bidoro ịmụ ka e si arụ ekwentị mgbe ọ dị afọ iri na ise n'afọ 2001/2002 mgbe ekwentị a kpọrọ GSM batara na Naịjirịa.

Ọ sị na ọ banyere n'aka ọrụ a maka mmasị o nwere n'ihe banyere tekịnụzụ, tinyekwara na ekwentị abụghị ihe ga-ala n'oge dị nso.

O kwuru na ọ mụrụ ọrụ a ihe dịka afọ atọ ma malite ịrụzi ekwentị kama na nsogbu cheere ya aka mgba bụ na ọtụtụ ndị mmadụ anaghị ekwe enye ya ọrụ maka na ọ bụ nwaanyị.

""Mgbe m bidoro, enwere m nsogbu n'ịchọta ndị mmadụ ga-ekwe ka m rụọrọ ha ekwentị, m gwa ha na m na-arụ ekwentị, ha leecha m anya ha sị na abụ m nwata nwaanyị, na m gaghị arụnwu ekwentị.

""Mgbe ahụ ụfọdụ na-enye m ekwentị, m rụọrọ ha n'efu kama ka ọ bụrụ na m gosiri aka ọrụ m, mana taa ọ bụ ha na-achọzi m.""

Chiadikobi kwuru na o so n'otu n'ime ndị malitere ịrụzi ekwentị na Naịjirịa maka na ọ rụọla ọrụ a ihe karịrị afọ iri abụọ (20yrs), kamgbe ekwentị pụtara na Naịjirịa rute ugbua.

O kwuru na ihe mere o jiri pụọ iche n'ọrụ maọbụ ka nọgide n'ọrụ a rute ugbua bụ maka na ọ na-eme nnyocha banyere tekịnụzụ ọgbara ọhụrụ nke ekwentị ji arụ ọrụ, tinyekwara na ọ na-azụ ọtụtụ ngwaọrụ e ji arụzi ekwentị.

Ọ gara n'ihu kwuo na ọ zụpụtala ọtụtụ ndị mmadụ n'ọrụ ịrụzi ekwentị nke gụnyere ọtụtụ ụmụnwaanyị na ndị ntoroọbịa, bụ ndị na-eme ọfụma n'ọrụ ha ugbua.

""Ihe mere m pụọ iche n'ọrụ a bụ na m na-eme nnyocha ọfụma ma na-azụkwa ngwaọrụ ọfụma.

""Azụpụtala m ọtụtụ narị ndị ntoroọbịa, ma ndị m zụrụ n'efu, ndị kwụrụ m obere ego nakwa ndị m ji ngwaọrụ duo ụlọ.""","bbc","""Na mbido ndị mmadụ achọghị ka m rụọrọ ha ekwentị maka na m bụ nwaanyị mana ha na-achọzi m achọ"" - Doris Chiadikobi","positive","2026-01-30T22:19:18.776757Z","https://www.bbc.com/igbo/articles/c8x40lz1lkko"
168,"3","2026-01-30T22:20:24.626104Z","bbc_igbo_0061","human-interest","igbo",62.614,"Nelly Agbogu, onye hibere ụlọọrụ Naija Brand Chick nakwa Nellies Health Food akọwaala etu o siri malite njem ya tinyere mbọ ọ na-agba ibelata ibu dị ya n'ahụ.

Nwaanyị ahụ bụ ọgbambọ kwuru na ya bidoro ụlọọrụ ya n'ime usekwu tupu ọ bụrụ onye nwere otu n'ime ụlọọrụ ndị kachasị ewu ewu na Naịjirịa.

Taa, ụlọọrụ ya na-enyere ndị na-emepụta ngwaahịa dị iche iche aka ka ha hụ ndị ga-azụ ha ahịa.

Oge ya na BBC News Igbo kparịtara ụka, Agbogu kọwara na ụlọọrụ ya bụ Nellies na-emepụta ma na-ere achịcha e ji akpụ mee a kpọrọ 'tapioca biscuits' tinyekwara 'ụgụ chips'.

O kwuru na ihe na-akpalite mmụọ ya imepụta ụdị ngwaahịa ndị a bụ iji gbaa ndị Naịjirịa ume ka ha malite iji nri ndị na-edozi ahụ dị na mba ahụ na-enweta onwe ha.

Gbasara Naija Brand Chick, Agbogu sịrị na ya malitere ịkụziri ndị mmadụ ka e si ekesa ngwaahịa ha ma gaakwa n'ihu ikepụta ohere ga-ejikọta ndị ahụ na-emepụta ngwaahịa na ndị na-azụ ha ahịa.

Ohere ahụ o kepụtara bụ nke a maara taa dịka Naija Brand Chick Trade Fair.

Kemgbe ọ malitere Naija Brand Chick Trade Fair, a haziela ya na Legọs, Imo, Kadụna, Enugwu nakwa Lọndọn.

O gosipụtara obiụtọ ya gbasara ezi mmetụta nke ihe omume ahụ nakwa etu o si agbanwe ndụ ụmụ mmadụ.

Agbogu gbara ndị na-ere ahịa ume, ọkachasị ụmụnwaanyị, ka ha malite ikwusa gbasara ngwaahịa ha ọ bụnadị tupu ha amalite ịzụta ngwaahịa ndị ha chọrọ ire.

Oge a jụrụ ya etu o si elekọta ezinaụlọ ya na azụmahịa ya, Agbogu kọwara na site na nkwado di ya, ọ na-enwe ike zute mkpa ezinaụlọ ya dị iche iche n'ụbọchị ma lebara azụmahịa ya anya n'oge abalị.

N'ịga n'ihu, Agbogu kọkwaara anyị mbọ ọ na-agba ibelata ibu nakwa etu o si adọghachi ya azụ kemgbe ọtụtụ afọ.

""Amaghị m na m buru ibu ruo oge m chọpụtara na arụ m bụ 210kg,"" ka Agbogu gwara BBC News Igbo.

""Amalitela m njem ọhụrụ iji belata arụ m ma bidokwa ịhụ ihe dị iche,"" ka o kwuru.

O kwuru na ya atụfuola arụ ruru 55kg mana ebumnobi ya bụ ka arụ ya bụrụ maọbụ ghara iru 100kg, bụkwanụ nke ọ na-agba mbọ ugbua inwetazu.","bbc","Esitere m n'usekwu m wube ụlọahịa a ma ama ugbua – Nelly Agbogu hibere Naija Brand Chick","positive","2026-01-30T22:20:24.626131Z","https://www.bbc.com/igbo/articles/c33z3mxmxv0o"
169,"3","2026-01-30T22:20:37.996675Z","bbc_igbo_0062","news-reporting","igbo",9.476,"Ọtụru ụwa na-anya ma mechie Bafana Bafana ọnụ etu Naịjirịa siri merie bọọlụ nke taa.

Ka agbachara agba mbụ na nke abụọ, Naịjirịa na Saụt Afrịka gbara 1-1 nke pụtara na-aga agba penaliti.

N'agba penaliti ahụ, Naịjịrịa meriri Saụt Afrịka site na inye ha ọkpọ goolu anọ nke Saụt Afrika satara nani abụ.

Ka ihe niile na-aga n'anya n'anya, Naịjịrịa mechara merie Saụt Afrịka site na penality kụkọrọ ya 4-2.

Ọgbọ ọkụ akajaala na Ivory Coast dịka Ugo Naịjirịa na Bafana Bafana Saụt Afrịka chịpụrụya n'ọgbọ egwurewu bọọlụ.

Ọ kabeghị nwe onye nyere goolu mana Saụt Afrịka anwaala ogige Naịjirịa ugboro abụọ.

Ka agbachara nkeji nke mbụ oweghị ndị nyere goolu mancha.

Bafana Bafana nwalu ogịge Ugo Naịjirịa ugboro atọ ebe Ugo Naịjirịa nwalu nke ha ugboro abụọ ma tụrụgo ọkachasị jide bọọlụ n'nkeji a.

Naịjirịa mechara jiri penaliti nye otu goolu n'agba nke mbu. Ọbụ Ekong nyere goolu ahụ.

Dịka aka na-anụlị na goolu Naịjirịa, Saụt Afrịka satara ya bụ goolu site na penaliti enyere n'aha Bafana Bafana .

Etu ahụ ka bọọlụ siri kwụrụ na 1-1.

Otu Super Eagles nke Naịjirịa na Bafana Bafana nke Saụt Afrịka ga-ezute onwe ha n'agba abụọ nke ikpeazụ n'asọmpi Iko Mba Afrịka bụ AFCON 2023.

Asọmpi a ga-adị n'elekere isii nke mgbede ụbọchị Wenezde 7 Febụwarị 2024 n'ọgbọegwuregwu Stade de la Paix dị n'Ivory Coast.

Ka anyị tụlee etu otu egwuregwu abụọ ndị a siri rute ogogo ha nọ ugbua n'asọmpi a.

Naịjịrịa na mbịdọ AFCON 2023 zutere Equitorial Guinea n’asọmpị nke mbu ha, gbaa onwe ha otu ọkpụ, otu ọkpu. Naịjịrịa zutekwara ndị Ivory Coast na Guinea Bissau ma merichaa ha.

N'agba mgbapụ Super Eagles gbapụrụ Kameruun ma gbapụkwa Angola n'agba anọ nke ikpeazụ (quarter finals) nke mere hz jiri tozuo oku izute Saụt Afrịka.

N'aka nke ọzo, Saụt Afrịka mara afọ n'ala mgbe ha zutere Mali na mbụ ma merie ọtụtụ asọmpi ha ndị ọzọ.

Ha meriri ndị dịka Namibia, Tunisia, Moroko na Cape Verde iji tozuo oke izute Naịjirịa ugbua.

Ugbua, i nwereike inweta akụkọ BBC Igbo niile n'ekwenti gị.

Ebe Ọkwa azụmahịa WhatsApp kwụsịrị

Naịjirịa na Saụt Afrịka ezutela onwe ha ugboro iri na anọ n'asọmpi bọọlụ egwuregwu bọọlụ, nke Naịjirịa meriri ha ugboro asaa, ha merie ugboro abụọ ebe ha gbara nghatangh ugboro ise.

A bịa n'asọmpi AFCON ha gbara na nso nso a, Naịjirịa emeriela Saụt Afrịka ugboro atọ nke mere ọtụtụ ndị ji atụ anya na Naịjirịa ga-emeri nke taa.

Asọmpị a ga-agba taa ga-abu ugboro ịrị na ịse mba abụọ ga-ezuteonwe ha.

N'afọ 2000, Naịjịrị ji ọkpụ goolu abụọ merie Saụt Afrịka ma kwụsị ha ịgba ịbanye n'agba ikpeazụ n'afọ ahụ. Na 2019, Naịjirịa gbakwara Saụt Afrịka ọkpụ abụọ asatara otu.

""Anyị abịarula nso na mbụ ịbụ ịkọ AFCON mana Naịjirịa jịrị nkeji ikpeazụ merịe n'afọ 2019,"" onye bụbu onyendu otu egwuregwu Saụt Afrịka Dean Furman gwara BBC World Football n'Afcon podcast.

Nwafọ Saụt Afrịka gbabuuru Orlando Pirates, Bolton Wanderers na Charlton Athletic bọọlụ bụ Fish kwuru na ndị Bafana Bafana kwesịrị ịchefu akụkọ ihe mere na mbụ ma jiri ""agwa dị mma"" zute Naịjirịa.

O gbakwụnyere ""Naijirịa na-akpagbu anyị n'oge ọbụla ma ịtụlee mmeri ha na-enwete n'isi anyị.""

Ndị Saụt Afrịka turuugo asọmpị AFCON n'afọ 1996 mgbe a gbara ya n'obodo ha ma gbaa ndị nke atọ n'afọ 2000.

N'aka nke ozọ, Naịjirịa eturula ugo n'AFCON ugboro atọ, gụnyere n'afọ 1980, 1994 na 2013. Naịjirịa agbaala ndị nke atọ n'AFCON ugbọrọ iri.","bbc","Afcon 2023: Ugo Naịjirịa arachaala   Saut Afrịka ka 'banana' Ore","neutral","2026-01-30T22:20:37.996702Z","https://www.bbc.com/igbo/articles/c51wjd70dj8o"
170,"3","2026-01-30T22:20:45.719717Z","bbc_igbo_0063","news-reporting","igbo",5.821,"Gọọmenti ewepụtala ụzọ ihe anọ ha ga-eme site ugbua gawa n'ihu iji gbochie ụzọ dị iche iche ụmụakwụkwọ ji emejọ n'ụle WAEC nakwa ule NECO.

Nke mbu, a ga-egbochi nwaakwụkwọ ọbụla nọ klass SS3 ị banye ụlọakwụkwọ ọzọ maka ile ule WAEC na NECO.

Nke abụọ, bụ na a ga-enye nwaakwụkwọ ọbụla nọ klass SS3 ga-ele ụle WAEC maọbụ NECO nọmba njirimara nke a kpọrọ 'new examination learners identification number' a ga-eji mara ụmụakwụkwọ n'oge ụle.

Nke atọ, abụrụ na a ga-aghasasị ajụjụ ule ma haziekwa ya na udị na ọ ga-esiri mmadụ abụọ ike ịnọmi onwe ha.

Nke anọ, bụ na ụlọọrụ WAEC na NECO ga-edebanye ntule nke mbu, abụọ na atọ nke ụmụakwụkwọ SS3 iji hụ na emere nhazi ngwa ngwa.

Ihe a bụ ụzọ ihe anọ gọọmenti wepụtara iji gbanwe ọnọdụ ule WAEC na NECO ma gochie mmejọ ụle. I nwere nwa ga-ele ule WAEC na NECO? Kesasia akụkọ a.","bbc","Iwu anọ gọọmenti tinyere iji beleta mmejọ ule WAEC na NECO","neutral","2026-01-30T22:20:45.719745Z","https://www.bbc.com/igbo/articles/cvgp5ezgz1yo"
